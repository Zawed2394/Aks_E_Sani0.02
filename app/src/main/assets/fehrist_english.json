[
  {
    "id": "section_hamd",
    "heading": "Hamd",
    "items": [
      {
        "id": "hamd_1",
        "title": "(Hamd Baari Ta'ala) Woh Yaktaa Hai Yagaana Hai Woh Har Aalam Ka Baani Hai",
        "content": "Woh yaktaa hai yagaana hai woh har aalam ka baani hai\n Na koi uska humsar hai na koi uska saani hai\n\nBina uski ijazat ke koi patta nahi hilta\nWoh tanha hai magar har shay pe uski hukmrani hai\n\nJab ambar dekhta hoon ghaur se hairaan hota hoon\nKhala mein chand thehra hai ghata mein chhup ke paani hai\n\nKahin shaadaab hai duniya kahin sehra hi sehra hai\nKahin berang nazaara hai kahin dilkash rawaani hai\n\nWoh khaaliq hai jahan bhar ka woh maalik hai jahan bhar ka\nWahi daata hai hum sab ka usi ki paasbaani hai\n"      },
      {
        "id": "hamd_2",
        "title": "Teri Qudrat Daali Daali (Hamdiyya Nazm)",
        "content": "Teri qudrat daali daali\nPatta patta baali baali\n\nTere dam se roshan duniya\nTere dam se gulshan duniya\n\nMauj mein tere dam se rawaani\nTere dam se behta paani\n\nTera nahi hai saani koi\nTera nahi hai baani koi\n\nTu hai tanha yaktaa yagaana\nTere kun se saara zamaana\n\nTera jalwa zarra zarra\nDarya darya sehra sehra\n\nSang tale bhi keere paale\nAndhe saanp ko rozi daale\n\nTu hi awwal tu hi aakhir\nTu hi baatin tu hi zaahir\n\nTeri sana se sab hain qaasir\nAdna aala maahir shaa'ir\n\nDhadkan ki raftaar mein tu hai\nAadam ki guftaar mein tu hai\n\nSau baat ki ek baat hai Saani\nAllah baaki sab hai faani"
      }
    ]
  },
  {
    "id": "section_naat",
    "heading": "Naat",
    "items": [
      {
        "id": "naat_1",
        "title": "(Naat-e-Pakﷺ) Mahboob Jis Ko Ho Gayi Sunnat Rasool Ki",
        "content": "Mahboob jis ko ho gayi sunnat Rasool ki\nIs ko milegi khuld mein qurbat Rasool ki\n\nPadhte darood paak hain hoor o malak sabhi\nAala hai sab se aala hai azmat Rasool ki\n\nQur'an mein aisa koi bhi paara nahi mila\nKhud hi jo kar raha ho na midhat Rasool ki\n\nHazrat Bilal naazaan hain apne naseeb par\nKarne lage hain jab se woh khidmat Rasool ki\n\nUngli ke ek ishaare par tukde hua qamar\nMunkir yeh dekh kitni hai azmat Rasool ki\n\nBas woh hi muskuraayega mahshar mein dekhna\nAadat hai jis ko karni ita'at Rasool ki\n\nSaani ke paas kuchh nahi neeki ke naam par\nKuchh hai agar toh woh hai mohabbat Rasool ki"
      },
      {
        "id": "naat_2",
        "title": "(Naat-e-Pakﷺ) Jis Ka Bhi Muhammad Se Waasta Nahi Hoga",
        "content": "Jis ka bhi Muhammad se waasta nahi hoga\nYeh samajh lo is ka toh kuchh bhala nahi hoga\n\nWoh khada munaafiq ki saf mein hoga mahshar mein\nIshq jis ke seene mein aap ka nahi hoga\n\nKhuld tak na pahunchega, chaahe woh koi bhi ho\nRaah kamli waale ki gar chala nahi hoga\n\nHoga na Muhammad ka naam lewa gar koi\nYeh zameen falak kuchh bhi ba-Khuda nahi hoga\n\nPatthrein bhi khaa kar ke jo duaayein deta ho\nEk siwaaye Ahmad ke doosra nahi hoga\n\nRab ke aage mahshar mein aap ke siwa bole\nAisa aur kisi ko bhi hausla nahi hoga\n\nNaat-e-Pak padhte tum har ghadi raho Saani\nDekhna tumhaare saath kuchh bura nahi hoga"
      }
    ]
  },
  {
    "id": "section_manajat",
    "heading": "Manajaat",
    "items": [
      {
        "id": "manajat_1",
        "title": "Ek Baar Mujhe Bhi Toh Taiba Ko Dikha De Rab",
        "content": "Ek baar mujhe bhi toh Taiba ko dikha de Rab\nSoi hai meri qismat qismat ko jaga de Rab\n\nDuniya mein jahaalat ki chhaayi hai ghata har su\nEk noor ki badli ko aalam mein chala de Rab\n\nAasi hoon bahut lekin ummeed hai waabasta\nAhmad Mursil ke sadqe apni tu raza de Rab\n\nJab tu ne mujhe Aqa ki ummat mein kiya paida\nLahja bhi mera Aqa ke lahje se mila de Rab\n\nJis raah pe chalne se milti ho raza teri\nSaani ko musafir tu us reh ka bana de Rab"
      }
    ]
  },
  {
    "id": "section_man_ki_yad",
    "heading": "Maan Ki Yaad Mein",
    "items": [
      {
        "id": "man_ki_yad_1",
        "title": "Is Duniya Mein Tu Nahi Zinda, Ab Tanha Ghabraun Maan",
        "content": "Is duniya mein tu nahi zinda, ab tanha ghabraun maan\nTeri judayi ke gham se mein, kaise dil behlaun maan\n\nMain na tujh se door hua jab, tu kyun mujh se door hui\nChhod ke mujh ko jaane par tu, kyun kar ke majboor hui\nYaad mein teri kitna royun, kaise tujhe bataun maan\nTeri judayi ………………………………………\n\nTujh se bichhad ke kya kya dukhda, aye maan maine uthaaya hai\nThokar maari us ne mujh ko, jis ke jee mein aaya hai\nAaja aaja laut ke aaja, har dam tujh ko pukaarun maan\nTeri judayi ………………………………………\n\nKhwaabon mein hi aaja mere, jee bhar kar dekhun tujh ko\nRehta hoon be-chain bahut hi, kuchh toh mile raahat mujh ko\nIs ke us ke jaise main bhi, naghma khushi ka gaun maan\nTeri judayi ………………………………………\n\nPyaar se tera paas bulana, aur gale se laga lena\nPhir chehre ke har hisse ko, khush ho kar bosa dena\nDin woh bhulana chahun par ek, pal bhi bhulana paun maan\nTeri judayi ………………………………………\n\nDekh ke mere maathe pe bal, haay woh tera tadap jaana\nMujh ko har pal yaad aata hai, ulfat ka woh zamaana\nKoi nahi tera saani, tujh ko kahan se laun maan\nTeri judayi ………………………………………"
      }
    ]
  },
  {
    "id": "section_ghazals",
    "heading": "Ghazlein",
    "items": [
      {
        "id": "ghazal_1",
        "title": "Rahzani Aane Lagi Jab Rahbaron Ke Darmiyaan",
        "content": "Rahzani aane lagi jab rahbaron ke darmiyaan\nEk wehshat si hai taari qaflon ke darmiyaan\n\nReza reza is ko mere hauslon ne kar diya\nAagya patthar koi gar raaston ke darmiyaan\n\nDil duayein deta rehta har ghadi us shakhs ko\nJo lutaata rehta khushiyaan ghamzadon ke darmiyaan\n\nYeh samajh lo woh wali hai aaj ke is daur mein\nHaq bayaani jo hai karta baatilon ke darmiyaan\n\nZulf-e-donta ko jhatak kar jab woh mehfil se gaye\nEk qayaamat si hai barpa aashiqon ke darmiyaan\n\nKis ko fursat hai yahan ab kaun haal-e-dil sune\nHar koi uljha hua hai mas'alon ke darmiyaan"
      },
      {
        "id": "ghazal_2",
        "title": "Agarcha Aarzoo Ho Yeh Ke Khud Ko Jaavedaan Kar Lein",
        "content": "Agarcha aarzoo ho yeh ke khud ko jaavedaan kar lein\nRaqam taareekh ke pannon pe apni dastaan kar lein\n\nAjal ke aye farishte aagya achha kiya lekin\n“Ijazat de ke apni dastaan-e-gham bayaan kar lein”\n\nTamanna ab ujaale ki kahin se aur kya karna\nChalo roshan charaagh-e-dil jala ke khud jahaan kar lein\n\nKoi madd-e-muqaabil phir na thehre baat pakki hai\nAgarcha hausle ko khud hi apne kaarvaan kar lein\n\nTarannum se shehad tapke tahat se yeh faza mehke\nSamajh mein sab ko aajaayegi gar Urdu zabaan kar lein\n\nNa ho sharmindagi us din mile jis roz khud se hum\nBhalaayi ka koi bhi kaam aye Saani yahan kar lein"
      },
      {
        "id": "ghazal_3",
        "title": "Jin Ka Parnoor Ibaadat Se Jigar Hota Hai",
        "content": "Jin ka parnoor ibaadat se jigar hota hai\nAise logon ki duaon mein asar hota hai\n\nIs zamaane mein bahut kam hi magar hota hai\nJaan dene ka bhi aashiq mein hunar hota hai\n\nLe ke talwaar nikal padta hai ghaazi-e-waqt\nJab kisi pe bhi kahin zulm agar hota hai\n\nTum kabhi aa ke gale se bhi laga lo dilbar\nAb nahi khwaabon khayaalon se guzar hota hai\n\nFun jise aata hai auron ko dagha dene ka\nAaj kal chain se us ka hi basar hota hai\n\nAint patthar se faqat ghar nahi banta Saani\nMil ke rehte hain jahan sab wahi ghar hota hai"
      },
      {
        "id": "ghazal_4",
        "title": "Isi Ke Ishq Ke Saanche Mein Dhal Raha Hoon Main",
        "content": "Isi ke ishq ke saanche mein dhal raha hoon main\nIsi ke waaste itna badal raha hoon main\n\nGunwa ke umr kisi be-wafa ki khaatir aaj\nNa jaane kyun kaf-e-afsos mal raha hoon main\n\nQafas mein jaise parinda tadapta rehta hai\nKisi ki yaad mein aise machal raha hoon main\n\nMujhe sambhaal sako toh sambhaal lo aa kar\nKhud hi mein barf ki tarah pighal raha hoon main\n\nAbhi tujhe kahan ehsaas hai mere bache\nBala ki dhoop mein kyun kar ke jal raha hoon main"
      },
      {
        "id": "ghazal_5",
        "title": "Roz Hi Haadsa Ban Ban Ke Mila Karti Hai",
        "content": "Roz hi haadsa ban ban ke mila karti hai\nZindagi kis se yahan sach mein wafa karti hai\n\nRaah-e-sunsaan se aati hain sadaayein mujh ko\nIs liye rooh bhi be-chain raha karti hai\n\nTere aamad ke tasawwur se machal jaata hoon\n“Dil ke darwaaze pe dastak si hua karti hai”\n\nWoh meri shaan mera naaz meri jaan bhi hai\nIski soorat hai jo aankhon mein basa karti hai\n\nYeh mohabbat ki alaamat nahi toh phir kya hai\nRaat bhar saath mere woh bhi jaga karti hai\n\nMaut ka khauf kisi aur ko hoga Saani\nAashiqi maut se kab yaar dara karti hai"
      },
      {
        "id": "ghazal_6",
        "title": "Aankhon Se Badgumaani Ka Chashma Utaar Dekh",
        "content": "Aankhon se badgumaani ka chashma utaar dekh\nKitna hai teri yaad ka dil par ghubaar dekh\n\nTeri toh koshishein rahin har dam rahe khizaan\nAa hi gayi chaman mein yeh aakhir bahaar dekh\n\nRangeen yeh jahaan tujhe aayega nazar\nHo kar kisi pe tu bhi toh dil se nisaar dekh\n\nDil ko lagaaya maine toh is mein ajab hai kya\nHar ek ko kisi na kisi se hai pyar dekh\n\nAcha nahi hoon tujh se bichhad kar main aaj kal\nHaalat kabhi toh aa ke mere ghamgusaar dekh"
      },
      {
        "id": "ghazal_7",
        "title": "Gham Ke Saagar Se Tu Nikaal Mujhe",
        "content": "Gham ke saagar se tu nikaal mujhe\n“Aaina phenk kar sambhaal mujhe”\n\nIs ko dekha toh yeh kaha dil ne\nAb raha kuchh nahi malaal mujhe\n\nAb toh aathhon pehar sataata hai\nLamha lamha tera khayaal mujhe\n\nPehle sapne haseen dikhaaye phir\nDil ko toda kya nidhaal mujhe\n\nMain toh mitti hoon chaak ki Saani\nJaisa chaahe toh waisa dhaal mujhe"
      },
      {
        "id": "ghazal_8",
        "title": "Darindon Ki Himaayat Ho Rahi Hai",
        "content": "Darindon ki himaayat ho rahi hai\nYeh kaisi ab siyaasat ho rahi hai\n\nJise sooli chadhaana chaahiye tha\nUsi ki ab hifaazat ho rahi hai\n\nJahan beti hai Maryam aur Sita\nWahin paamaal ismat ho rahi hai\n\nBhala insaaf ab kaise milega\nBikao jab adaalat ho rahi hai\n\nKisi ko aaina jab se dikhaaya\nMusiibat par musiibat ho rahi hai\n\nYeh kaisi ab taraqqi hum ne kar li\nBahut bimaar aadat ho rahi hai\n\nHifaazat ghar ki, Saani khud hi karna\nLuteron ki hukoomat ho rahi hai"
      },
      {
        "id": "ghazal_9",
        "title": "Jab Se Mujhko Tujh Se Ulfat Ho Gayi",
        "content": "Jab se mujhko tujh se ulfat ho gayi\nTu hi meri har zaroorat ho gayi\n\nAap jab se door mujh se ho gaye\nHar musiibat apni qismat ho gayi\n\nEk wehshi ho gaya hai paarsa\nIs ko bhi shaayad mohabbat ho gayi\n\nKhoon roti hai riaaya in dino\nZaalimon ki ab hukoomat ho gayi\n\nChhaayi rehti hai udaasi ghar mere\nJab se beti ghar se rukhsat ho gayi\n\nEk paagal ki tarah dekha mujhe\n“Yeh na poocha kyun yeh haalat ho gayi”\n\nSaani sooli pe chadhega ek din\nHaq bayaani ki jo aadat ho gayi"
      },
      {
        "id": "ghazal_10",
        "title": "Ishq Mein Jaan Nisaar Kaun Kare",
        "content": "Ishq mein jaan nisaar kaun kare\nAb yahan sacha pyar kaun kare\n\nJo diya woh hai tohfa mausam ka\nAb khizaan ko bahaar kaun kare\n\nSab ko paise ki pad gayi chahat\nPhool ka kaarobaar kaun kare\n\nAaj naqdi ka jab zamaana hai\nChahatein phir udhaar kaun kare\n\nJal rahi aag raah-e-ulfat mein\nDekhna hai ke paar kaun kare\n\nBas tera hi tera deewana hoon\nMujh ko apna shumaar kaun kare\n\nThak thaka kar kaha mere dil ne\nUmar bhar intezaar kaun kare\n\nIshq sona hai aap kehte ho\n“Aap ka aitbaar kaun kare”"
      },
      {
        "id": "ghazal_11",
        "title": "Mujh Ko Hasrat Hai Use Dil Ke Makaan Tak Dekhoon",
        "content": "Mujh ko hasrat hai use dil ke makaan tak dekhoon\nBand aankhon se pare wehm o gumaan tak dekhoon\n\nTeri chahat ne yun nazron ke hain manzar badle\nTeri soorat hi nazar aaye jahan tak dekhoon\n\nIski nazrein toh naye roz nazaare dekhein\n“Main faqat ek hi tasweer kahan tak dekhoon”\n\nMere aage hi woh gulshan ko jalaaye mere\nAur majboor kare hai ke dhuaan tak dekhoon\n\nMujh ko bakhshi hai mohabbat ne karaamat aisi\nKoi dekhe na jahan tak main wahan tak dekhoon\n\nWaqt dikhlaata hai sab ko hi tamasha Saani\nWarna yeh kis ki tamanna hai khizaan tak dekhoon"
      },
      {
        "id": "ghazal_12",
        "title": "Kitna Karte Ho Pyar Aaj Kaho",
        "content": "Kitna karte ho pyar aaj kaho\nKab se tha intezaar aaj kaho\n\nGhair ke kehne se baghaawat ki\nKaun hai ghamgusaar aaj kaho\n\nMulk ko lag gayi nazar kis ki\nKyun hai yeh intebaar aaj kaho\n\nQarz pehla na jab chuka paaye\nKaise loge udhaar aaj kaho\n\nPeeth peeche bahut phadakte the\nRobro hoon main yaar aaj kaho\n\nAqal waalon ne dil ganwa daala\nKaun hai hoshiyaar aaj kaho\n\nBhaai bhaai ke darmiyaan Saani\nPad gayi kyun daraar aaj kaho"
      },
      {
        "id": "ghazal_13",
        "title": "Jo Chhoda Tha Isi Par Aagya Na",
        "content": "Jo chhoda tha isi par aagya na\nTere haathon mein khanjar aagya na\n\nMain kehta tha kabutar mat udaana\nBechaara zakhm khaa kar aagya na\n\nBahut aasaan samajhte the wafa ko\nTumhein bhi yaar chakkar aagya na\n\nNateeja yeh tumhaari soch ka hai\nHukoomat mein sitamgar aagya na\n\nHamaare qatl pe kal tum hi chup the\nTumhaara bhi toh number aagya na\n\nAdab ki saari deewaarein gira kar\nSar-e-mehfil woh joker aagya na\n\nQasam khaa kar gaya tha gaon se tu\nMagar Saani palat kar aagya na"
      },
      {
        "id": "ghazal_14",
        "title": "Zameen Ke Saath Ambar Bolta Hai",
        "content": "Zameen ke saath ambar bolta hai\nKhuda ek hai yeh manzar bolta hai\n\nWahi haq hai jo haq par bolta hai\nMujaahid ka kata sar bolta hai\n\nWoh jab Allah Akbar bolta hai\nAdu ke chehre pe dar bolta hai\n\nAgar haq pe ho insaan toh qasam se\nMadad mein iski patthar bolta hai\n\nKhata kar ke kahan main jee sakoon ga\nMere dil ka qalandar bolta hai\n\nKisi zaalim ke aage sar jhuka do\nYeh kab koi sukhnavar bolta hai\n\nBadon se jis ko milti hain duaayein\nUsi ka toh muqaddar bolta hai\n\nDilawar tum ise samjho yahan jo\nSitamgar ko sitamgar bolta hai\n\nLahu se tar faza hai aaj saari\nYeh sehma sehma manzar bolta hai\n\nSila tujh ko mila hai parwarish ka\nYeh beta jo palat kar bolta hai\n\nHai khatra haq bayaani mein aye logo\nMagar Saani barabar bolta hai"
      },
      {
        "id": "ghazal_15",
        "title": "Is Ke Siwa Kisi Se Mohabbat Nahi Hui",
        "content": "Is ke siwa kisi se mohabbat nahi hui\nLekin yeh baat kehne ki himmat nahi hui\n\nHum muntazir hain aaj bhi un ke liye magar\nUn ko palat ke aane ki fursat nahi hui\n\nUtra rahe the kal miyaan aql o shaoor par\nTum se bhi apne dil ki hifaazat nahi hui\n\nHar su hua dhuaan dhuaan laashon ka dheer hai\nAisi kabhi toh shehr ki haalat nahi hui\n\nKhush ho ke apni zindagi ghurabat mein kaat li\nTaabey kisi ke meri zaroorat nahi hui\n\nShaitaan kyun na aise gharon mein karein ge raaj\nMuddat se jin gharon mein tilaawat nahi hui\n\nSaani hamaare ghar ka muhaafiz bana hai woh\nApne hi ghar ki jis se hifaazat nahi hui"
      },
      {
        "id": "ghazal_16",
        "title": "Aql Hairaan Hai Meri Aaj Woh Kya Kehte Hain",
        "content": "Aql hairaan hai meri aaj woh kya kehte hain\nAankh waale bhi, andhere ko zia kehte hain\n\nAap bhi jaanch lein, duniya ki haqeeqat kya hai\nHum ne jaancha hai tabhi is ko bura kehte hain\n\nUn se ulfat hai humein bas yeh sabab hai warna\nHum kisi ke kahan nakhre ko ada kehte hain\n\nKya badi baat jo tum par bhi uthi hai ungli\n“Hoti aayi hai ke achhon ko bura kehte hain”\n\nMutabar woh toh kabhi ho nahi sakte Saani\nApne honthon se kisi ko jo bura kehte hain"
      },
      {
        "id": "ghazal_17",
        "title": "Jo Hua So Hua Amma Chhodo",
        "content": "Jo hua so hua amma chhodo\nZulm ka tazkira amma chhodo\n\nHaadiso, woh bhi tum mera rasta\nRok paoge kya amma chhodo\n\nDard kaisa mujhe diya us ne\nKya sunoge bhala amma chhodo\n\nMujh ko maloom hai ke kya ho tum\nLambi yun pheekna amma chhodo\n\nMatlabi daur mein kisi se bhi\nPyar ka silsila amma chhodo\n\nDil se khelo na jab kaha us se\nUs ne hans ke kaha amma chhodo\n\nJis ka akhlaaq hi na behtar ho\nWoh bashar hai bhala amma chhodo\n\nAap Saani raho hamesha khush\nAap qissa mera amma chhodo"
      },
      {
        "id": "ghazal_18",
        "title": "Ranj O Gham Aur Musibat Ke Siwa",
        "content": "Ranj o gham aur musiibat ke siwa\nZindagi kya hai aziyat ke siwa\n\nItne bhi zulm o sitam theek nahi\nKe bache kuchh na baghaawat ke siwa\n\nTum na chhedo kabhi ghairat ko meri\nPaas kuchh bhi nahi ghairat ke siwa\n\nHum ghareebon ke gharon mein sahib\nAur kya rakha hai barkat ke siwa\n\nMilne jab bhi kare dil aa jaayein\nKuchh bacha hi nahi fursat ke siwa\n\nIs ko apnon ki mohabbat na mili\nJis ko kuchh bhaaye na shohrat ke siwa\n\nEk din munh ki khaayega woh\nKuchh nahi karta jo gheebat ke siwa\n\nHum deewane hain deewanon ko kaam\nKuchh nahi aata hai ulfat ke siwa\n\nDaur-e-haazir ke bashar mein Saani\nAaj sab kuchh toh hai ghairat ke siwa"
      },
      {
        "id": "ghazal_19",
        "title": "Paagal Koi Majnoon Koi Deewana Kahe Hai",
        "content": "Paagal koi Majnoon koi deewana kahe hai\nEk tere siwa koi bhi achha na kahe hai\n\nParbat ko ukhaade hai samundar ko sameete\n“Karke bhi dikhaaye hai jo deewana kahe hai”\n\nAye dil tu ise bhool ja behtar yahi hoga\nAatish mein yeh jalte hue parwaana kahe hai\n\nMaine toh kabhi is ko paraaya nahi jaana\nHaan woh toh magar mujh ko hi begaana kahe hai\n\nTum la do kahin se toh mere yaar ko la do\nKambakht yahi baat mera shaana kahe hai\n\nSaani ki ghazal aur na mehfil mein suni jaaye\nJab jab bhi suno apna hi afsaana kahe hai"
      },
      {
        "id": "ghazal_20",
        "title": "Hausla Misal-e-Paighambar Rakhna",
        "content": "Hausla misal-e-Paighambar rakhna\nApne andar kayi lashkar rakhna\n\nMutabar hone ki chahat hai gar\nFikr tum auron se behtar rakhna\n\nAb toh mumkin hi nahi lagta hai\nApna kirdaar munawwar rakhna\n\nEk din mehnga padega tujh ko\nHaq ghareebon ka daba kar rakhna\n\nTera kirdaar hai teri pehchaan\nYaad yeh baat barabar rakhna\n\nTera imaan gauhar hai Saani\nIs gauhar ko tu bacha kar rakhna"
      },
      {
        "id": "ghazal_21",
        "title": "Karke Upkaar Zara Dekh Le Dukhiaari Par",
        "content": "Karke upkaar zara dekh le dukhiaari par\nDil ko taskeen mila karti hai ghamkhwaari par\n\nSochta hoon ke main basti se chala jaaun kahin\nLog hanste hain yahan dosto laachari par\n\nLaut kar duniya ko funkaar samajhne waale\nKhud hi kal roye ga tu dekhna hoshiyari par\n\nWaqt ne aaj kahan la ke use chhoda hai\nNaaz jis ko tha kabhi dosto funkaari par\n\nMeri haalat pe zara soch samajh ke hansna\nRashk karti hai yeh ghurabat meri khuddari par\n\nKya milega tujhe aye Saani wafa pe chal kar\n“Ab toh inaam diya jaata hai ghadari par”"
      },
      {
        "id": "ghazal_22",
        "title": "Kya Kahoon Us Ne Kya Diya Phir Se",
        "content": "Kya kahoon us ne kya diya phir se\nMujh ko nishtar laga diya phir se\n\nMuddaton baad hosh aaya tha\nUs ne jalwa dikha diya phir se\n\nBand aankhon se maine canvas par\nUs ka chehra bana diya phir se\n\nJo ujaala hi apna kho baitha\nKaise keh doon bhala diya phir se\n\nZikr ghairon se un ka sunte hi\nDil ne mahshar utha diya phir se\n\nZakhm mera kareed kar Saani\nDard us ne badha diya phir se"
      },
      {
        "id": "ghazal_23",
        "title": "Dam Akhad Akhad Jaaye Zindagi Bikhar Jaaye",
        "content": "Dam akhad akhad jaaye zindagi bikhar jaaye\nToot kar jo seene mein dil kabhi bikhar jaaye\n\nHai bahut andhere mein aaj kal meri duniya\nTum jo laut aao toh roshni bikhar jaaye\n\nChain se yeh paagal bhi thodi der so lega\nZulf kaali kaali gar aap ki bikhar jaaye\n\nMaut itni mohlat de kaam yeh main kar jaaun\nGham sameet loon saare aur khushi bikhar jaaye\n\nWaasta hai ulfat ka aap muskura dein toh\nIs udaas chehre pe taazgi bikhar jaaye\n\nAap ko khabar bhi hai roothne se kya hoga\nSach kahoon toh Saani ki shaa'iri bikhar jaaye"
      },
      {
        "id": "ghazal_24",
        "title": "Ulfat Mein Dil Fareefta Banaye Hue To Hain",
        "content": "Ulfat mein dil fareefta banaye hue toh hain\nYaani ke khud ka hosh udaaye hue toh hain\n\nGarcha mile na khwaab ki taabeer umr bhar\nPalkon pe apne khwaab sajaaye hue toh hain\n\nMaana ke is ko aane ki fursat nahi magar\nHum aas iski phir bhi lagaaye hue toh hain\n\nKuchh aur ho toh woh bhi la kar ke de do tum\nRanj o alam ka bojh uthaaye hue toh hain\n\nBaaqi koi bhi ab humein chahat nahi rahi\nSaansein mein is ki khushbu basaaye hue toh hain\n\nWoh hai maseeha mera dawa de ke chhod de\nZakhmon ko is ko Saani dikhaaye hue toh hain"
      },
      {
        "id": "ghazal_25",
        "title": "Paas Aa Aye Mere Yaar Thoda Sa Aur",
        "content": "Paas aa aye mere yaar thoda sa aur\nKar mujhe khud se bezaar thoda sa aur\n\nMain tumhaari gali se chala jaaunga\nMujh ko karne do deedaar thoda sa aur\n\nZindagi toh phiregi kahan dar badar\nPaas aa doon tujhe pyar thoda sa aur\n\nKaam himmat se le aye mere dil zara\nRaasta hai yeh parkhaar thoda sa aur\n\nTu har ek saf se baahar nikal jaayega\nGar gira tera kirdaar thoda sa aur\n\nJald hi laut aaunga pardes se\nSabr kar mere dildaar thoda sa aur\n\nTujh ko bhi mil hi jaayega koi khitaab\nTu badha Saani miyaar thoda sa aur"
      },
      {
        "id": "ghazal_26",
        "title": "Kitna Bhooka Hai Yeh Zamaana Bhi",
        "content": "Kitna bhooka hai yeh zamaana bhi\nKhaaye chidiyon ka aab o daana bhi\n\nJis ki ulfat pe naaz karte ho\nMashwara hai ke aazmaana bhi\n\nMain tere intezaar mein roya\nJab ke mausam toh tha suhaana bhi\n\nDekh ke un ko hans diya warna\nMera mushkil tha muskurana bhi\n\nJab mukhaalif hua ho aye Saani\nHai karaamat diya jalaana bhi"
      },
      {
        "id": "ghazal_27",
        "title": "Hijr Mein Tumhaara Dil Kaise Yaar Lagta Hai",
        "content": "Hijr mein tumhaara dil kaise yaar lagta hai\nSaansein ka guzarna bhi mujh pe baar lagta hai\n\nKal talak bichhadne ka dar jise sataata tha\nWasl aaj kal is ko naagwaar lagta hai\n\nChot khaaya hota hai jo bhi shakhs chahat mein\nPhoolon ka bichhauna bhi is ko khaar lagta hai\n\nTum ko kya khabar hai ke milti hai khushi kitni\nJab kisi musafir ka nao paar lagta hai\n\nJab talak woh rehta hai saath mein mere yaaro\nYeh khizaan ka mausam bhi khushguwaar lagta hai\n\nLadkhadaye phirta hoon aaj kal jo main Saani\nIs ki hi mohabbat ka yeh khumaar lagta hai"
      },
      {
        "id": "ghazal_28",
        "title": "Kahoon Kya Ek Teri Dosti Ko",
        "content": "Kahoon kya ek teri dosti ko\nMohabbat thi nahi mujh se kisi ko\n\nRafaaqat ho gayi jab tirgi se\nDiya thukra raha hai roshni ko\n\nLahu unki bhi aankhein ro rahin aaj\nJo aasaan keh rahe the aashiqi ko\n\nJise chaho use paagal bana do\nMaysar yeh ada hai aap hi ko\n\nMere khwaabon mein aayi thi kabhi jo\nYeh aankhein dhoondti hain bas usi ko"
      },
      {
        "id": "ghazal_29",
        "title": "Is Ko Paana Meri Hasrat Hi Sahi",
        "content": "Is ko paana meri hasrat hi sahi\nGar yeh ghaflat hai toh ghaflat hi sahi\n\nMain toh masti mein rahoon ga har dam\nZindagi mein ho aziyat hi sahi\n\nSaath tera hai gawaara mujh ko\nDosti teri musiibat hi sahi\n\nEk shehzaadi se chahat kar li\nYeh hamaaqat hai hamaaqat hi sahi\n\nMeri ghurabat hai inaayat teri\nTu agar khush hai toh ghurabat hi sahi\n\nKar de Saani ko tu hans kar rukhsat\nChaahe rakh dil mein kadurat hi sahi"
      },
      {
        "id": "ghazal_30",
        "title": "Yeh Karishma Hua Aap Hi Ke Sabab",
        "content": "Yeh karishma hua aap hi ke sabab\nHar khushi mil gayi dosti ke sabab\n\nAql jaati rahi hosh jaata raha\nKya se kya ho gaye aashiqi ke sabab\n\nBhook bachchon ki maan se na dekhi gayi\nAabroo bech di muflisi ke sabab\n\nIs naye daur mein yeh taraqqi hui\nAadmi mar raha aadmi ke sabab\n\nLog duniya mein aise bhi maujood hain\nSarkhuro ho gaye aajizi ke sabab\n\nMeri aankhon ne dekhe aise bhi ghar\nJin ka rutba badha laadli ke sabab\n\nSaani manzil milegi bhala kis tarah\nJo hain bhatke hue rahbari ke sabab"
      },
      {
        "id": "ghazal_31",
        "title": "Mar Jaana Haq Ki Khaatir Dil Se Qubool Hai",
        "content": "Mar jaana haq ki khaatir dil se qubool hai\nMere qabeelay ka yeh puraana usool hai\n\nUn ke jamaal-e-husn ko socho toh ghaur se\nUlfat na ho gayi toh ghulaami qubool hai\n\nTum se sawaal hai mera tum hi jawaab do\nWoh kaise muskuraaye jo gham se malool hai\n\nIs baar bhi na aayega maloom hai aye dil\nYun intezaar karna tumhaara fazool hai\n\nIs dil ka kya majaal ke is ko bhula de yeh\nIs dil ke goshe goshe mein yaadon ki dhool hai"
      },
      {
        "id": "ghazal_32",
        "title": "Pur Sukoon Gaon Nagar The Pur Sukoon Baazaar Tha",
        "content": "Pur sukoon gaon nagar the pur sukoon baazaar tha\nJab talak Allah waala mulk ka sardaar tha\n\nZindagani ke safar mein gham ka ek kohsaar tha\nJab talak hum ko tumhaare pyar se inkaar tha\n\nThokron mein the hamaare duniya ke sab takht o taaj\nZikr-e-Rab se dil hamaara jab talak sarshaar tha\n\nAye ameer-e-shehr tujh ko dena hoga ab hisaab\nPhir kyun woh maara gaya jo aadmi khuddaar tha\n\nJung kaise jeeti hum ne duniya ko hairaani hai\nHaath mein khanjar na koi saath mein saalaar tha\n\nHar ghadi bharta hoon dam mein is liye aslaaf ka\nSaaf suthre log the woh mutabar kirdaar tha\n\nKaise karta Saani is ke pyar se inkaar main\nDil nasheen is ki ada thi aankhon mein israr tha"
      },
      {
        "id": "ghazal_33",
        "title": "Un Ka Hi Aitbaar Karte Rahe",
        "content": "Un ka hi aitbaar karte rahe\nJo humein be-qaraar karte rahe\n\nApni duniya kharaab hoti rahi\n“Zikr-e-fasl-e-bahaar karte rahe”\n\nEk muddat se woh nahi aaye\nHum magar intezaar karte rahe\n\nIsi khaana kharaab ki khaatir\nRoz darya ko paar karte rahe\n\nIs ki galiyon mein aane jaane ki\nBhool hum baar baar karte rahe\n\nMehnati log ban gaye sooraj\nHum sitaare shumaar karte rahe"
      },
      {
        "id": "ghazal_34",
        "title": "Mujhe Farq Kuchh Nahi Padta Hai, Chaahe Mujh Se Koi Khafa Rahe",
        "content": "Mujhe farq kuchh nahi padta hai, chaahe mujh se koi khafa rahe\nMere saath koi rahe na rahe, mere saath mera Khuda rahe\n\nMere dard ka na malaal kar, mere paas aa meri baat sun\nMere saamne zara baith toh, taake gham se dil yeh raha rahe\n\nMera aakhri toh salaam le mera aakhri toh kalaam sun\nYeh dua hai tere habeeb ki tera gham se rishta kata rahe\n\nYeh jahaan saara tamasha ghar yeh tamasha dekhna hai magar\nTujhe jaana hai aye bashar kahan, tujhe yaad yeh bhi sada rahe\n\nMain deewana ishq ka hoon miyaan, mujhe dar nahi kisi rog ka\nHai yeh ishq gar koi rog toh, mujhe rog phir yeh laga rahe"
      },
      {
        "id": "ghazal_35",
        "title": "Teri Nafrat Ko Bhi Maine Kab Nafrat Se Dekha Hai",
        "content": "“Teri nafrat ko bhi maine kab nafrat se dekha hai”\nJab bhi dekha tujh ko dilbar bas chahat se dekha hai\n\nHum donon ki ek kahaani, ek si apni haalat hai\nEk dooje ko jab jab dekha, bas hairat se dekha hai\n\nYeh toh mera Rab jaane hai ya phir jaane dil mera\nArmaanon ko jalte maine kis shiddat se dekha hai\n\nMere shaane pe us ka sar ghanton ghanton rehta tha\nIn aankhon ne aisa manzar bhi qismat se dekha hai\n\nAb toh woh katraane laga hai Saani mukh dikhlaane se\nJis ne mujh ko ek zamaane tak fursat se dekha hai"
      },
      {
        "id": "ghazal_36",
        "title": "Tum Se Wada Hai Is Deewane Ka",
        "content": "Tum se wada hai is deewane ka\nSar jhuka dega yeh zamaane ka\n\nKoi rasta zaroori niklega\nHausla keejiye toh aane ka\n\nMaana ke dost dost hota hai\nZakhm lekin nahi dikhaane ka\n\nHaal-e-dil be-wafa ghamandi ko\nFaida kuchh nahi sunaane ka\n\nTum ko ab kaun rok paayega\nTum ne tai kar liya hai jaane ka\n\nDarya-e-ishq mein na utre woh\nJis ko khadsha ho doob jaane ka\n\nIshq keejiye magar yeh yaad rahe\nFidya lagta hai muskuraane ka\n\nTere kooche mein dosti kar li\nYeh bahaana hai aane jaane ka\n\nAaj woh bhi toh hai nishaane par\nShauq jis ko tha aazmaane ka\n\nTere bimaar ki guzaarish hai\nTark kar de irada jaane ka"
      },
      {
        "id": "ghazal_37",
        "title": "Guzra Hai Kaisa Saaniha Dil Khoob Jaane Hai",
        "content": "Guzra hai kaisa saaniha dil khoob jaane hai\nKya hai sitam ka maajra dil khoob jaane hai\n\nHone na dein ge aap ki tauheen jeete ji\nKis ki khata hai aap ka dil khoob jaane hai\n\nBas aap lutf leejiye bharpoor wasl ka\nDushwaar kitna rasta tha dil khoob jaane hai\n\nManzil pe aa ke kyun na main shukr-e-Khuda karoon\nTha kaun roda raste ka dil khoob jaane hai\n\nMehfooz mere paas hai tohfa har ek ka\nKis ne hai mujh ko kya diya dil khoob jaane hai\n\nSaani kabhi bhi aap shikaayat na keejiye\nKya hai wafa ka zaabta dil khoob jaane hai"
      },
      {
        "id": "ghazal_38",
        "title": "Sehmi Hui Hai Aaj Faza Ghat Raha Hai Dam",
        "content": "Sehmi hui hai aaj faza ghat raha hai dam\nZehreeli ho gayi hai hawa ghat raha hai dam\n\nSaare jahaan mein barpa qayaamat si ho gayi\nAayi hai kaisi yaar waba ghat raha hai dam\n\nJo bhi hai baat aa ke suna toh woh robro\nKhaamoshiyon pe teri mera ghat raha hai dam\n\nDuniya ke kehne pe kabhi hota na tha malaal\nTum ne kaha hai jab se bura ghat raha hai dam\n\nMere habeeb tujh ko mohabbat ka waasta\nMere bhi haq mein kar de dua ghat raha hai dam"
      },
      {
        "id": "ghazal_39",
        "title": "Jafa Toh Kar Ya Wafa Ab Toh Teri Marzi Hai",
        "content": "Jafa toh kar ya wafa ab toh teri marzi hai\nBura samajh ya bhala ab toh teri marzi hai\n\nHawa ke saamne hum ne toh rakh diya Maula\nDiya jala ya bujha ab toh teri marzi hai\n\nIzhaar-e-ishq mera tujh se karna jurm sahi\nRahaayi de ya saza ab toh teri marzi hai\n\nMain tere waaste apnon ko chhod aaya hoon\nGale laga na laga ab toh teri marzi hai\n\nTumhaare saamne sar kham tumhaara mujrim hai\nMuaafi de ya saza ab toh teri marzi hai"
      },
      {
        "id": "ghazal_40",
        "title": "Raah Par Dushmanon Ki Woh Chalne Lage",
        "content": "Raah par dushmanon ki woh chalne lage\nDost mere sabhi ab badalne lage\n\nRehnumaon ne mujh ko hai gumraah kiya\nPaon manzil ki jaanib jo chalne lage\n\nAb muhaafiz chaman ka miyaan kaun hai\nKhud hi maali gulon ko masalne lage\n\nMere honthon pe kalma-e-tawheed ho\nYa Khuda jab mera dam nikalne lage\n\nUmar bhar mein jinhein dost kehta raha\nMeri shohrat se Saani woh jalne lage"
      },
      {
        "id": "ghazal_41",
        "title": "Teri Aankhon Mein Jo Kaajal Nahi Hai",
        "content": "Teri aankhon mein jo kaajal nahi hai\nFalak pe door tak baadal nahi hai\n\nWafa ka ek haami main yahan hoon\nMere jaisa koi paagal nahi hai\n\nAgar patthar nahi toh phir woh kya hai\nDaya ka jis mein ganga jal nahi hai\n\nYahan toh qatl hota hai barabar\nMagar dekho yahan maqtal nahi hai\n\nKisi ke hijr ne khaamosh kiya hai\nMeri duniya mein ab halchal nahi hai\n\nTujhe kaise bataaun ke tere bin\nMujhe aaraam pal do pal nahi hai\n\nWafa ka mas’ala aisa hai Saani\nSahi poochho toh koi hal nahi hai"
      },
      {
        "id": "ghazal_42",
        "title": "Ab Rahaayi Ya Zamaanat Ho Na Ho",
        "content": "Ab rahaayi ya zamaanat ho na ho\nIshq toh hai hum ko raahat ho na ho\n\nJo abhi hai aisi soorat ho na ho\nKal mujhe bhi teri chahat ho na ho\n\nEk teri bas inaayat kaafi hai\nAb kisi ki bhi inaayat ho na ho\n\nAap ki mujh ko zaroorat hai bahut\nAap ko meri zaroorat ho na ho\n\nAa gaya hoon ishq ke baazaar mein\nFaide ki yeh tijaarat ho na ho\n\nAankh bhar kar dekh lene do use\nKya pata phir se ziyaarat ho na ho\n\nAao baithein mil ke Saani aaj hum\nKal mayassar waqt-e-fursat ho na ho"
      },
      {
        "id": "ghazal_43",
        "title": "Iski Yaadon Ke Main Lashkar Se Ghira Rehta Hoon",
        "content": "Iski yaadon ke main lashkar se ghira rehta hoon\nPar kata ek parinda sa pada rehta hoon\n\nMuddaton baad bhi aayi na unhein yaad meri\nJin ki khaatir main yahan but sa bana rehta hoon\n\nItni aasaani se pehchaan nahi mit sakti\nMain jahan rehta hoon insaan bana rehta hoon\n\nKyun zamaane ki kahi baaton mein aa jaate ho\nMain kisi se bhi nahi yaar khafa rehta hoon\n\nJis ke dil mein na ho ehsaas-e-mohabbat Saani\nAise logon se bahut door sada rehta hoon"
      },
      {
        "id": "ghazal_44",
        "title": "Ek Nazar Dekh Lo Aa Kar Tum Ho",
        "content": "Ek nazar dekh lo aa kar tum ho\nMeri saanson mein barabar tum ho\n\nJee mein aaya ke abhi mar jaayein\nIs ne jab bola ke loafer tum ho\n\nTum ko ehsaas nahi tum kya ho\nMeri himmat mera tewar tum ho\n\nKoi maane ke na maane sach hai\nChalta phirta hua khanjar tum ho\n\nChaand nikla hai yeh sab kehte hain\nMujh ko maloom hai chhat par tum ho"
      },
      {
        "id": "ghazal_45",
        "title": "Koi Shikwa Nahi Zamaane Se",
        "content": "Koi shikwa nahi zamaane se\nDil toh toota hai dil lagaane se\n\nJab mera dam nikal hi jaayega\nFaida hoga phir kya aane se\n\nTu kahin khud na ruswa ho jaaye\nBaaz aa bhi ja aazmaane se\n\nKaise tere baghair zinda hoon\nDekhne aa kisi bahaane se\n\nDoor kaisa yeh aagya Saani\nLog darte hain muskurane se"
      },
      {
        "id": "ghazal_46",
        "title": "Kaam aisa mahaan kar baitha",
        "content": "Kaam aisa mahaan kar baitha\nApni aankhein woh daan kar baitha\n\nItni oonchi udaan kar baitha\nKhud hi aafat mein jaan kar baitha\n\nBhao galle ka ab badhaaya yaaro\nKhudkushi jab kisaan kar baitha\n\nZakhm deta raha wahi mujh ko\nJis ko apna main jaan kar baitha\n\nDaur-e-haazir mein haq ka paikar bhi\nKhud ko ab be-zabaan kar baitha\n\nIs deewane pe kuchh nahi sahib\nEk dil tha woh daan kar baitha\n\nWoh iyaadat ko aayein ge Saani\nMain yeh kaisa gumaan kar baitha"
      },
      {
        "id": "ghazal_47",
        "title": "Kisi se dil ko lagaane ki kya zaroorat thi",
        "content": "Kisi se dil ko lagaane ki kya zaroorat thi\nBe-wajah ashk bahaane ki kya zaroorat thi\n\nTumhein thi hum se mohabbat to saaf keh dete\nGhooma phira ke bataane ki kya zaroorat thi\n\nDiyar-e-ishq mein jab shauq na tha marne ka\nDiyar-e-ishq mein aane ki kya zaroorat thi\n\nKhata hamaari thi hum ko hi bas saza dete\nHamaari basti jalaane ki kya zaroorat thi\n\nAgar iraada tha Saani ko chhod jaane ka\nTo itne paas bhi aane ki kya zaroorat thi"
      },
      {
        "id": "ghazal_48",
        "title": "Aap se kya juda hua hai dil",
        "content": "Aap se kya juda hua hai dil\nSaari duniya se hi khafa hai dil\n\nJis kisi ne bhi un ko dekha hai\nUn pe apna luta gaya hai dil\n\nIshq mein kya bura hai kya achha\nIshq mein kab yeh sochta hai dil\n\nBhool ja un ko aur khush reh tu\nTujh se mera yeh mashwara hai dil\n\nUn se milna giraan guzarta hai\nUn se mera bahut dukha hai dil\n\nUn ko ehsas-e-gham nahi tera\nJin ki khaatir tu jal raha hai dil\n\nKaise tode ga ab koi Saani\nMain ne patthar sa kar liya hai dil"
      },
      {
        "id": "ghazal_49",
        "title": "Yaar hansne hansaane ka maahol ho",
        "content": "Yaar hansne hansaane ka maahol ho\nKuchh to gham ko bhulaane ka maahol ho\n\nDil tadapte the auron ka gham dekh kar\nAaj phir us zamaane ka maahol ho\n\nHum to jannat samajhte hain aksar ise\nKhush numa jis gharane ka maahol ho\n\nEk pal bhi theharta nahi main wahan\nJis jagah dil dukhane ka maahol ho\n\nIshq, chahat, mohabbat, wafa, dosti\nIn ko dil se nibhaane ka maahol ho\n\nSaani ro ro ke karta hai dil se dua\nKhush numa is zamaane ka maahol ho"
      },
      {
        "id": "ghazal_50",
        "title": "Aap jab todoge apni khamoshi ka silsila",
        "content": "Aap jab todoge apni khamoshi ka silsila\nMuskura utthega phir se dosti ka silsila\n\nPoochh lo chaahe kisi se sab ko hai maloom yeh\nTum se wabasta hai meri har khushi ka silsila\n\nFaida tera hua na faida mera hua\nAao mil kar khatam kar dein dushmani ka silsila\n\nEk nazar jo dekha us ko phir na poochho kya hua\nJad gaya hai zindagi se aashiqi ka silsila\n\nDil phata jaata hai ab to Saani ka shaam o sahar\nAb khudara tod dijiye rukhi ka silsila"
      },
      {
        "id": "ghazal_51",
        "title": "Main hoon meetha sa ek samandar dekh",
        "content": "Main hoon meetha sa ek samandar dekh\nMere andar utar ke dilbar dekh\n\nUs ki aankhon ne yeh kaha mujh se\nHai ijaazat tujhe mukarrar dekh\n\nHijr mein tere is deewane ka\nHaal kitna bura hai aakar dekh\n\nMaang lena falak se taare bhi\nPehle apni to yaar chadar dekh\n\nGham liye kis tarah se zinda hoon\nEk din mere saath jee kar dekh"
      },
      {
        "id": "ghazal_52",
        "title": "Wafa o pyar ki baatein",
        "content": "Wafa o pyar ki baatein\nHain ab bekaar ki baatein\n\nZamaana ab nahi sunta\nMiyaan khuddar ki baatein\n\nTaraqqi chahiye phir to\nSuno darbaar ki baatein\n\nAkele roz sunta hoon\nDar o deewaar ki baatein\n\nPuraani ho gayi hain ab\nLab o rukhsar ki baatein\n\nKisi bewa se mat karna\nKabhi singhaar ki baatein\n\nSaleeqe se sunati hain\nPari kohsar ki baatein\n\nJo achha hai woh kyun samjhe\nKisi beemaar ki baatein\n\nDarati hai bahut Saani\nMujhe hoshiyar ki baatein"
      },
      {
        "id": "ghazal_53",
        "title": "Le to saari ki saari duniya rakh",
        "content": "Le to saari ki saari duniya rakh\nMeri aankhon mein mera sapna rakh\n\nKhud ko ab tu mahaw tamasha rakh\nApne lab par laga ke taala rakh\n\nTu yahan par sabhi se rishta rakh\nApne dil ko bana ke darya rakh\n\nJis ke man mein jo aaya likh daala\nKis ne bola tha dil ko saada rakh\n\nHai taqaaza yahi judai ka\nApni yaadon mein us ko zinda rakh\n\nKoi sunta nahi kisi ki ab\nPaas apne to apna dukhda rakh\n\nTeri duniya ujad bhi sakti hai\nApne qaboo mein apna gussa rakh\n\nKhud zamaana gale lagaaye ga\nDil se to door baghz o keena rakh\n\nKaamyabi qadam ko chume gi\nHausla barqaraar apna rakh\n\nSurat-e-haal kuchh bhi ho Saani\nApne lab par sada to kalma rakh"
      },
      {
        "id": "ghazal_54",
        "title": "Tanha tanha chalna hoga kab tak aakhir hum ko aur",
        "content": "Tanha tanha chalna hoga kab tak aakhir hum ko aur\nIshq ki aag mein jalna hoga kab tak aakhir hum ko aur\n\nTumhein nikaalo rasta koi baat milan tak aapahunche\nDoor se haath ko milna hoga kab tak aakhir hum ko aur\n\nHar dam har pal har lamha sochta rehta hai saail\nGhair ke dar se palna hoga kab tak aakhir hum ko aur\n\nAb to karam kar apna bana le de de pyar ki bheek humein\nTere dar se talna hoga kab tak aakhir hum ko aur\n\nBhool gaye woh hum ko ya phir door basa li basti hai\nIs sadme mein ghalna hoga kab tak aakhir hum ko aur"
      },
      {
        "id": "ghazal_55",
        "title": "Kahin pe phool kahin dil bichha diya main ne",
        "content": "Kahin pe phool kahin dil bichha diya main ne\nWoh aa rahe hain yun rasta saja diya main ne\n\nBas ab to dekhna yeh hai ke faisla kya ho\nJo mere dil mein tha woh sab suna diya main ne\n\nMeri yeh saadaagi dekho jo mera qatil hai\nUse to apne hi ghar ka pata diya main ne\n\nWoh meri raah mein kaante bichha raha hai ab\nWoh jis ko dosto chalna sikha diya main ne\n\nYeh baat aur hai mujh ko woh yaad aata hai\nYeh baat sach hai ke dil se bhula diya main ne"
      },
      {
        "id": "ghazal_56",
        "title": "Zindagaani thi meri bas wahi zindagi",
        "content": "Zindagaani thi meri bas wahi zindagi\nMaan ke saaye tale jo kati zindagi\n\nAye andhere mujhe to daraye ga kya\nHaadison mein meri to pali zindagi\n\nYeh mohabbat ajab shay hai yaaro yahan\nJis ko bhi mil gayi hai mili zindagi\n\nZindagi bhar ana bech sakta nahi\nMuflisi chheen chaahe meri zindagi\n\nHum ne seekha tha dil behal jaaye ga\nSaani ab ban gayi shayari zindagi"
      },
      {
        "id": "ghazal_57",
        "title": "Saamne bas mere aaina reh gaya",
        "content": "Saamne bas mere aaina reh gaya\nKho gayein manzilein rasta reh gaya\n\nIs zamaane mein ab apna kis ko kahoon\nMatlabi bas yahan waasta reh gaya\n\nKis taraf jaaun main aaj hairaan hoon\nHar taraf haadsa haadsa reh gaya\n\nMere jeene ki maangi hai kyun kar dua\nAb sitam aap ka kaun sa reh gaya\n\nChhod kar chal diye dost Saani sabhi\nSaath mere mera hausla reh gaya"
      },
      {
        "id": "ghazal_58",
        "title": "Mujh ko woh kya mile zindagi mil gayi",
        "content": "Mujh ko woh kya mile zindagi mil gayi\nMere honton ko yaaro hansi mil gayi\n\nAb se pehle bhatakta raha dar badar\nSaath jab tum chale rehberi mil gayi\n\nYeh meri zindagaani andheron mein thi\nTera saath jab mila roshni mil gayi\n\nMain ghamon ke jahaan se nikal aaya hoon\nTune ki jab wafa har khushi mil gayi\n\nYeh meri saansein thamne lagi thi magar\nTum ko dekha to phir zindagi mil gayi"
      },
      {
        "id": "ghazal_59",
        "title": "Kar liya tum ne iraada yeh kabhi socha bhi hai",
        "content": "Kar liya tum ne iraada yeh kabhi socha bhi hai\nIs mohabbat ke safar mein door tak sehra bhi hai\n\nBadtameezi kar rahe ho tum abhi jis shakhs se\nJaan le lega tumhaari us ka ek beta bhi hai\n\nKya kahoon main aaj kya hai ishq ka rutba yahan\nYeh jahaan hai ishq se par ishq pe pehra bhi hai\n\nHum karein fariyaad kyun jab hone wala kuchh nahi\nJo hamaara hukmaraan hai goonga hai behra bhi hai\n\nTum bulandi pe pahunch ke yun na itraaya karo\nArsh se girte ko main ne farsh par dekha bhi hai\n\nIs sakhi se mil ke mera dil bahut hi khush hua\nShukr hai Maula ka koi to hai jo achha bhi hai"
      },
      {
        "id": "ghazal_60",
        "title": "Woh jis ne dekha ho bas roshni ko",
        "content": "Woh jis ne dekha ho bas roshni ko\nWoh kya jaane kisi ki teergi ko\n\nKoi ilzaam kyun doon main kisi ko\nUdaasi bha gayi hai zindagi ko\n\nRafaaqat ho gayi jab teergi se\nDiya thukra raha hai roshni ko\n\nLahu un ki bhi aankhein ro rahi hain\nJo aasaan keh rahe the aashiqi ko\n\nJise chaho use paagal bana do\nMayassar yeh ada hai aap hi ko\n\nMere khwabon mein aayi thi kabhi jo\nYeh aankhein dhoondti hain bas usi ko\n\nHamaare waaste jugnoo bahut hain\nTum apne paas rakho chaandni ko"
      },
      {
        "id": "ghazal_61",
        "title": "Sada-e-haq daba de ga abe ja",
        "content": "Sada-e-haq daba de ga abe ja\nMujhe sooli chadha de ga abe ja\n\nMujhe an RC ka dar dikha kar\nMeri neendein uda de ga abe ja\n\nWatan yeh jaan se bhi pyara hai hum ko\nYahan se to bhaga de ga abe ja\n\nHamaare dil mein hai Bharat ka naqsha\nIse kaise mita de ga abe ja\n\nHain bhai bhai hum Hindu Musalmaan\nTo aapas mein lada de ga abe ja\n\nTera sapna yeh sapna hi rahe ga\nHumein aur to mita de ga abe ja\n\nHamaari shaan hai awwal hi rehna\nHumein Saani bana de ga abe ja"
      },
      {
        "id": "ghazal_62",
        "title": "Jaagna aur jagate rehna",
        "content": "Jaagna aur jagate rehna\nRaah bhoole ko dikhate rehna\n\nUn ka darwaaza khule ga ek din\nHaaziri roz lagate rehna\n\nKaam aasaan nahi hai lekin\nRasm-e-ulft ko nibhate rehna\n\nAap ko mehnga bhi pad sakta hai\nDil kisi ka yun dukhate rehna\n\nAdl o insaaf ki khaatir Saani\nAap talwaar uthate rehna"
      },
      {
        "id": "ghazal_63",
        "title": "Koo bakoo yun jo bhatakta hoon main har dam har pal",
        "content": "Koo bakoo yun jo bhatakta hoon main har dam har pal\nUs ki khaatir hi tadapta hoon main har dam har pal\n\nHijr ke teer ne aisa kiya zakhmi dil ko\nApne andar hi siskta hoon main har dam har pal\n\nKal meri yaad mein aansoo bhi bahaaye ga woh\nAaj kal jis ko khatakta hoon main har pal har dam\n\nApne pairon pe khada ho ke rahoon ga ek din\nIn dino gir ke sambhalta hoon main har dam har pal\n\nJaanta hoon main use paa nahi sakta Saani\nPhir bhi paane ko machalta hoon main har dam har pal"
      },
      {
        "id": "ghazal_64",
        "title": "Tu hai qareeb mere aur justaju karein kya",
        "content": "Tu hai qareeb mere aur justaju karein kya\nTere siwa kisi se bhi guftagu karein kya\n\nTune humein to ruswa mehfil mein kar diya hai\nTeri shikayatein hum bhi roobaru karein kya\n\nFootpath par koi kal ro ro ke keh raha tha\nLogo badal gaya hai apna lahu karein kya\n\nChaara garon ki mere fitrat ajeeb si hai\nNashtar lagaayein aur phir poochhein raffoo karein kya\n\nGhar se nikalna Saani dushwaar ho gaya hai\nBaitha qadam qadam pe apna adu karein kya"
      },
      {
        "id": "ghazal_65",
        "title": "Kaise bayaan karoon main ke kya kya nazar mein hai",
        "content": "Kaise bayaan karoon main ke kya kya nazar mein hai\nUs ka haseen jalwa mere chashm-e-tar mein hai\n\nAasaar mere dost qayamat ke to nahi\nAkhlaq ke alawa to sab kuchh bashar mein hai\n\nBarson raha hoon chaand mein us ki nazar ka yaar\nDo chaar din se woh jo tumhaari nazar mein hai\n\nUs ka khayaal dil se nikaala na jaaye ga\nWoh fikr o fun mein aur meri rahguzar mein hai\n\nAsraat us ke rone ke garchay nahi to phir\nSaani nami si kis liye deewaar o dar mein hai"
      },
      {
        "id": "ghazal_66",
        "title": "Zindagaani ki dagar achhi nahi",
        "content": "Zindagaani ki dagar achhi nahi\nAb yahan shaam o sahar achhi nahi\n\nToot jaaye dil kisi ka aye miyaan\nBadgumani is qadar achhi nahi\n\nLut gayi ismat kisi masoom ki\nYeh khabar hai par khabar achhi nahi\n\nBin tumhaare sach kahoon kaisi rahi\nChaandni shab thi magar achhi nahi\n\nRooth kar jab se gaye hain woh udhar\nAb hawa chalti udhar achhi nahi\n\nKeh rahi thi ek pari maan baap se\nKyun jahaan ki ab nazar achhi nahi\n\nTod dena dosti Saani magar\nEk zara si baat par achhi nahi"
      },
      {
        "id": "ghazal_67",
        "title": "Adu ki bheed dekho na adu ka qaafila dekho",
        "content": "Adu ki bheed dekho na adu ka qaafila dekho\nTumhaare hauslon pe munhasar hai maarka dekho\n\nKisi ke saath bhi tum se na insaafi nahi hogi\nUmar Farooq jaisa tum jo kar ke faisla dekho\n\nYeh tum se keh diya kis ne ke tum kuchh kar nahi sakte\nLaga do jaan ki baazi phir apna martaba dekho\n\nNazar aane lage gi dushmanon mein khoobiyaan tum ko\nTum apni soch ka pehle badal kar zaawiya dekho\n\nBacha laaya hoon kashti ko main toofaan se bhi aye Saani\nMeri himmat, meri jurrat, mera tum hausla dekho"
      },
      {
        "id": "ghazal_68",
        "title": "Jo daanishmand hote hain kabhi aisa nahi karte",
        "content": "Jo daanishmand hote hain kabhi aisa nahi karte\nKhayaal-e-dil sabhi ke saamne rakha nahi karte\n\nMile jazbe wiraasat mein musaibat se bhi ladne ke\nKabhi hum mushkilon se yaar ghabraaya nahi karte\n\nMere bigde hue haalaat pe kehne lage ahbaab\nKisi ko is qadar bhi toot kar chaha nahi karte\n\nHamaari shaan o shokat ka sabab hai yeh zamaane mein\nSiwa Allah ke auron se hum maanga nahi karte\n\nHamaare ghar mein faaqa ho ke chaahe tangdasti ho\nKhuda ka shukr hai eemaan ko hum becha nahi karte\n\nSaleeqa hi nahi aata humein jeene ka aye Saani\nAgar maan baap bachpan mein humein daanta nahi karte"
      },
      {
        "id": "ghazal_69",
        "title": "Yaad un ki dila ke aakhir kaar",
        "content": "Yaad un ki dila ke aakhir kaar\nKya mila dil dukha ke aakhir kaar\n\nHum to barbaad ho gaye sahib\nShehr ulfat mein aa ke aakhir kaar\n\nTum ko jaana hi tha chale jaate\nKyun gaye dil jala ke aakhir kaar\n\nKar diya sharminda dushman ko\nMujh ko apna bana ke aakhir kaar\n\nKhud ko badnaam kar hi daala na\nRaaz apna suna ke aakhir kaar\n\nKab talak dil ko Saani behlaaye\nUs ki photo dikha ke aakhir kaar"
      },
      {
        "id": "ghazal_70",
        "title": "Woh jo kahe wahi karein aise nahi hain hum",
        "content": "Woh jo kahe wahi karein aise nahi hain hum\nDeewanagi mein itne bhi behke nahi hain hum\n\nJee bhar ke aaj jashn mana le tu fath ka\nMaidaan mein tere saamne utre nahi hain hum\n\nTareekh hai gawaah hamaare usool ki\nBasti kabhi bhi koi jalaaye nahi hain hum\n\nMahfooz hum ko dekh ke hairat zada hai tu\nHaalaat ke sitam se jo toote nahi hain hum\n\nUs ne to khoob chaha ke mit jaayein hum magar\nRab ka hai yeh karishma ke mitte nahi hain hum\n\nMaala hamaare naam ka japta tha jo kabhi\nUs ki nazar mein in dino achhe nahi hain hum\n\nReh jaaye bas bhram yahi tere gumaan ka\nSaani hai sach to yeh ke farishte nahi hain hum"
      },
      {
        "id": "ghazal_71",
        "title": "Buzurgon ke jo qadmon mein kabhi baitha nahi hoga",
        "content": "Buzurgon ke jo qadmon mein kabhi baitha nahi hoga\nKisi bhi tor se woh shakhs to aala nahi hoga\n\nTujhe ruswa main kar doonga teri chaukhat pe khud mar ke\nMaseeha gar dawaa mere zakhmon ka nahi hoga\n\nKisi bhooke sawaali ko jo woh phatkaar deta hai\nMujhe lagta hai shaayad us ka dil zinda nahi hoga\n\nTilaawat jo koi karta rahe ga Surah-e-Baqarah ki\nYeh dawaa hai ke us ke haath mein kaasa nahi hoga\n\nJahan ajdaad rehte the jagah woh dhoond sakta hoon\nAgar chaupaal ka boorha shajar kaata nahi hoga\n\nTumhein ehsas kab hoga shajar ko kaatne waale\nShajar katte rahe yun hi to phir saaya nahi hoga\n\nSiyasi jo hai un se tum aye Saani faasla rakhna\nSaga mera nahi hai yeh saga tera nahi hoga"
      },
      {
        "id": "ghazal_72",
        "title": "Dil se jab apne buzurgon ki dua paaoge",
        "content": "Dil se jab apne buzurgon ki dua paaoge\nApni duniya se har ek gham ko juda paaoge\n\nDawaa karte ho yeh jo mujh se mohabbat ka tum\nKya meri raahon ke kaanton ko hata paaoge\n\nHa humein rabt tumhaara raha mazboot agar\nEk chhodo kaee lashkar ko hara paaoge\n\nMeri chahat, meri ulfat, meri qurbaani tum\nBhoolna chaho ge phir bhi na bhula paaoge\n\nAzm himmat hai, na dil mein koi jazba Saani\nKaise sehra mein koi phool khila paaoge"
      },
      {
        "id": "ghazal_73",
        "title": "Salamat jab talak eemaan hai aisa nahi hoga",
        "content": "Salamat jab talak eemaan hai aisa nahi hoga\nKisi Firaun ke aage mera sajda nahi hoga\n\nMeri ghairat ki tum qeemat lagaane aa gaye phir se\nTumhein so baar bola hai ke yeh sauda nahi hoga\n\nNa chhedo hum shareefon ko isi mein khair hai warna\nNateeja jaan lo us ka kabhi achha nahi hoga\n\nChalan ab chhod bhi do tum mujhe be ja sataane ka\nNahi to haal woh kar doon ga jo socha nahi hoga\n\nIbaadat jaan ke maan baap ki khidmat karo warna\nTumhaare haq mein bhi kal ke liye achha nahi hoga\n\nLahu rote hue us baap ko dekha hai kal main ne\nJo kehta tha kabhi loafer mera beta nahi hoga\n\nHaqeeqat mein wahi haqdaar hai jannat ka aye Saani\nKhuda ka raasta jis shakhs ne chhoda nahi hoga"
      },
      {
        "id": "ghazal_74",
        "title": "Qalb se qalb ka jab raabta ho jaaye ga",
        "content": "Qalb se qalb ka jab raabta ho jaaye ga\nEk dooje ke liye aaina ho jaaye ga\n\nAzm himmat se agar leta raha kaam to phir\nTera aasaan khud hi raasta ho jaaye ga\n\nKaun kya hai yahan duniya ko pata chal jaaye\nAao maidaan mein kabhi faisla ho jaaye ga\n\nTalkh lehje se hamesha hi bacha kar warna\nTere apnon se tera faasla ho jaaye ga\n\nNeend aankhon se bahut door chali jaaye gi\nHijr se jis roz miyaan waasta ho jaaye ga\n\nHijr ke dard se dam toot raha Saani ka\nKis ko maloom tha yeh haadsa ho jaaye ga"
      },
      {
        "id": "ghazal_75",
        "title": "Zindagaani ke safar mein haadsa kuchh kam na tha",
        "content": "Zindagaani ke safar mein haadsa kuchh kam na tha\nLekin apna hausla bhi ba Khuda kuchh kam na tha\n\nPhool sab murjha gaye shaakhon se kaliyaan gir padi\nMera gulshan se nikalna haadsa kuchh kam na tha\n\nShukr hai Allah ka jo main raha saabit qadam\nWarna to zulm o sitam ka silsila kuchh kam na tha\n\nMaana ke qismat mein apni tha likha ranj o alam\nHaan magar kirdaar is mein aap ka kuchh kam na tha\n\nMil rahi hai zindagi us roz se hans kar gale\nEk nazar tera mujhe woh dekhna kuchh kam na tha\n\nKaash Saani aaina dil ki nazar se dekhta\nFikr mein tere pareshaan aaina kuchh kam na tha"
      },
      {
        "id": "ghazal_76",
        "title": "Tumhaara saath jab ho ga to phir aisa nahi ho ga",
        "content": "Tumhaara saath jab ho ga to phir aisa nahi ho ga\nYun be tarteeb sa hargiz mera kamra nahi ho ga\n\nTumhaare baad kya ho ga tumhein kaise main samjhaoon\nMeri aankhein to hon gi haan magar sapna nahi ho ga\n\nTere aashiq nahi hon ge tujhe yeh kab kaha main ne\nMagar dawaa hai deewana mere jaisa nahi ho ga\n\nJuda hona nahi mujh se mere dilbar kabhi warna\nMera is dil ke dhadkan se koi rishta nahi ho ga\n\nNayi yaari hai tujh se is liye tareef karta hai\nAbhi bechara tujh ko theek se samjha nahi ho ga"
      },
      {
        "id": "ghazal_77",
        "title": "Jeene ke liye hargiz aisa nahi karte hain",
        "content": "Jeene ke liye hargiz aisa nahi karte hain\nLuqma kabhi auron ka chheena nahi karte hain\n\nUththe jo qadam phir to manzil pe hi ja pahunche\nThak haar ke raahon se lota nahi karte hain\n\nWade pe atal un ko dekha hai sada hum ne\nIslam ke shehdaayi dhoka nahi karte hain\n\nWoh khud bhi taraste hain aye yaar hansi khaatir\nMuskaan jo ghairon mein baanta nahi karte hain\n\nRone ke siwa un ko kuchh kaam nahi rehta\nHaalaat ke rukh ko jo parkha nahi karte hain\n\nBe kaar hi karte hain moti ki tamanna woh\nDarya ki satah tak jo utra nahi karte hain\n\nTareekh wahi apni karte hain raqam Saani\nHad se bhi zyaada jo socha nahi karte hain"
      },
      {
        "id": "ghazal_78",
        "title": "Yaaro mujh ko aksar aisa kyun lagta hai soch raha hoon",
        "content": "Yaaro mujh ko aksar aisa kyun lagta hai soch raha hoon\nAakhir woh hi dil ko pyara kyun lagta hai soch raha hoon\n\nIs duniya mein aur bhi yaaro rehte mere saath hain lekin\nSab se zyaada woh hi apna kyun lagta hai soch raha hoon\n\nUn ki aankhein meri aankhein kal parson takraayi lekin\nSadiyon puraana un se rishta kyun lagta hai soch raha hoon\n\nKya main paagal ho baitha hoon ya ab paagal ho jaaun ga\nKhud ka saaya us ka saaya kyun lagta hai soch raha hoon\n\nMujh pe kya hai jaado ya phir main hi ishq mein paagal hoon\nUs ke siwa har ek begaana kyun lagta hai soch raha hoon\n\nDilkash dilkash manzar mein bhi woh gar mere saath nahi to\nJeena mushkil ho ga mera kyun lagta hai soch raha hoon\n\nUn ka wada bilkul sacha aur ka wada bilkul jhootha\nMujh ko Saani jaane aisa kyun lagta hai soch raha hoon"
      },
      {
        "id": "ghazal_79",
        "title": "Kya hai tune dikhaawa dikhaawa nikle ga",
        "content": "Kya hai tune dikhaawa dikhaawa nikle ga\nKhuloos ke bina bekaar sajda nikle ga\n\nKuchh aur der thehar saath tu abhi mere\nYeh dekhna isi sehra se darya nikle ga\n\nAmeer-e-shehr laraz jaaye ga falak us din\nAgar yateem ki aankhon se qatra nikle ga\n\nWafa ki aad mein nashtar chubho diya us ne\nKhabar kahaan thi mera yaar aisa nikle ga\n\nZara to sabr se himmat se kaam le aye dost\nYahin se dekhna manzil ka rasta nikle ga\n\nKhud apne aap pe Saani yaqeen hai mujh ko\nMeri hatheli se ek din ujaala nikle ga"
      },
      {
        "id": "ghazal_80",
        "title": "Tamaam umar jo karta raha hai kaam ghalat",
        "content": "Tamaam umar jo karta raha hai kaam ghalat\nBane ga kaise na us ka to phir maqaam ghalat\n\nZaroori hai karein achhon ka ehtiraam magar\nKhayaal rakhiye ghalat ka hai ehtiraam ghalat\n\nTumhaare dar pe agar haaziri na ho to phir\nHamaari subah ghalat hai hamaari shaam ghalat\n\nGhazal kahoon ke rubaayi kahoon ke nazm kahoon\nAgar na ho tera charcha to sab kalaam ghalat\n\nSaza de ya ke muaafi de teri marzi hai\nAgar kare kabhi tera ghulam kaam ghalat\n\nNamaaz roza ho ya ho koi amal Saani\nAgar dikhawe ke hon to hain saare kaam ghalat"
      },
      {
        "id": "ghazal_81",
        "title": "Ishq kar ke tune aye dil khaak achha kar liya",
        "content": "Ishq kar ke tune aye dil khaak achha kar liya\nGham kya mudd-e-muqabil khaak achha kar liya\n\nJis mein shaamil bhooka koi aur na pyasa hua\nYeh sajaayi tune mehfil khaak achha kar liya\n\nKya padha likha watan mein neeta koi tha nahi\nChun ke to laaya hai jaahil khaak achha kar liya\n\nJis ne mandir aur masjid ki na rakhi laaj tak\nTum ne ho ke bheed mein shaamil khaak achha kar liya\n\nDekh le aye be-wafa main jee raha hoon aaj bhi\nKar ke mere dil ko basmil khaak achha kar liya\n\nMasnad-e-peer-e-mughaan ke waaste tum ne miyaan\nNa ahal ko samjha qaabil khaak achha kar liya\n\nDhoop se dar kar ke Saani zulf-e-saayedaar mein\nBhool baitha apni manzil khaak achha kar liya"
      },
      {
        "id": "ghazal_82",
        "title": "Na poochho hum se tum kya kya hum apna chhod dete hain",
        "content": "Na poochho hum se tum kya kya hum apna chhod dete hain\nKisi ki gar tamanna ho to duniya chhod dete hain\n\nHunar jis mein yahan hota hai aksar rehnumaayi ka\nUsi ko qaafile waale akela chhod dete hain\n\nHamaare daur ke haakim kya karte hain aisa bhi\nUjaala chheen lete hain andhera chhod dete hain\n\nYaqinan surkh ro hote hain duniya mein wahi ek din\nKe jo bhai ki khaatir apna hissa chhod dete hain\n\nSambhal kar aap rahiye ga yahan chaalaak logon se\nChura lete hain dil ko aur kaleja chhod dete hain\n\nHaqeeqat mein bharosa un pe yeh duniya nahi karti\nJo apnon pe yahan karna bharosa chhod dete hain\n\nBahut jaldi use duniya bhula deti hai aye Saani\nWahi jo apne purkhon ka tareeqa chhod dete hain"
      },
      {
        "id": "ghazal_83",
        "title": "Haye kaisi apni qismat ho gayi",
        "content": "Haye kaisi apni qismat ho gayi\nBe-wafa se kyun mohabbat ho gayi\n\nAabroo bhi bik rahi hai in dino\nKitni mehngi ab zaroorat ho gayi\n\nIshq thehra jab hamaqat aaj kal\nAap se phir kyun hamaqat ho gayi\n\nIs liye aankhein barasti hain meri\nUn ko dekhe ek muddat ho gayi\n\nAb na umeed-e-wafa karna yahan\nAb yeh duniya be-murawwat ho gayi\n\nChhin gayin yak lakht saari ronqein\nLaadli jab ghar se rukhsat ho gayi\n\nAb woh aaye hain palat kar kis liye\nJab ke gham khaane ki aadat ho gayi"
      },
      {
        "id": "ghazal_84",
        "title": "Us ki tarah hamaari to aadat na hone ki",
        "content": "Us ki tarah hamaari to aadat na hone ki\nBasti jala ke dil ko masarrat na hone ki\n\nMujh ko nikaale shehr se ya jaan le le woh\nMaghroor hukmaraan se aqeedat na hone ki\n\nFaaqa kashi ke dar se main eemaan bech doon\nMujh se kabhi bhi aisi tijarat na hone ki\n\nAjdaad ne sikhaaya murawwat ka jo sabaq\nUs ko bhula doon aisi hamaqat na hone ki\n\nIlaan kar ke shehr mein sab ko bataaya jaaye\nKam zarf jo hai us ki ita’at na hone ki\n\nFarma diya Khuda ne to Quran mein ja baja\nLuqma haraam kha ke ibaadat na hone ki\n\nMujrim agarchay baap ho beta ho bhai ho\nMujh se kabhi uski himayat na hone ki"
      },
      {
        "id": "ghazal_85",
        "title": "Aman ke qatil aman ke dushman ab to teri khair nahi",
        "content": "Aman ke qatil aman ke dushman ab to teri khair nahi\nTune jalaaya Hind ka gulshan ab to teri khair nahi\n\nMandir masjid ke chakkar mein kitna khoon bahaaye ho\nJaan chuki sachayi jin jin ab to teri khair nahi\n\nApni soorat jis mein aksar mil ke dekha karte the\nTod diya woh tune darpan ab to teri khair nahi\n\nTaaqat kya hai hum jaison ki ab ke pata chal jaaye ga\nTune ki janta se an ban ab to teri khair nahi\n\nAchhe din ke khwab dikha kar phir se loot na paaye ga\nSun le mere desh ke rehzan ab to teri khair nahi"
      },
      {
        "id": "ghazal_86",
        "title": "Aaj tak un ki mohabbat se yun bezaar hain hum",
        "content": "Aaj tak un ki mohabbat se yun bezaar hain hum\nUmar bhar woh yeh samajhte rahe aghyaar hain hum\n\nHusn-e-kirdaar kabhi hum ne na chhoda logo\nYeh alag baat hai ke khair se zardar hain hum\n\nTees zakhmon se jo uthti hai maza aata hai\nIs liye teri jafaon ke talabgaar hain hum\n\nTeri marzi hai hansa de ya rula de hum ko\nAb tere ishq o mohabbat mein giraftaar hain hum\n\nGhair ke dar pe padi rehti hai pagdi un ki\nAur yeh kehte hain ke sahib-e-dastaar hain hum\n\nHum se hoti nahi duniya ki ghulaami Saani\nApni duniya ke miyaan aaj bhi mukhtaar hain hum"
      },
      {
        "id": "ghazal_87",
        "title": "Tere gulnaar chehre ki zia kuchh aur kehti hai",
        "content": "Tere gulnaar chehre ki zia kuchh aur kehti hai\nMagar mujh mein jo baithi hai ana kuchh aur kehti hai\n\nTumhein bolo bharosa kar lein hum tum pe bhala kaise\nZabaan kuchh aur kehti hai ada kuchh aur kehti hai\n\nKoi to baat hai jis ko chhupaana chahte ho tum\nBata to kuchh rahe ho par faza kuchh aur kehti hai\n\nWoh mere bin bahut khush hai yeh qaasid ne kaha lekin\nUse jo chhoo ke aayi hai saba kuchh aur kehti hai\n\nHui hai jail Zaani ko chalo yeh maante hain hum\nShareeat to magar us ki saza kuchh aur kehti hai\n\nKabhi tha aman ka paikar aye Saani mulk Hindustan\nMagar is waqt ki aab o hawa kuchh aur kehti hai"
      },
      {
        "id": "ghazal_88",
        "title": "Yeh meri aankh jo parnam nahi hai",
        "content": "Yeh meri aankh jo parnam nahi hai\nIse lagta hai mujh ko gham nahi hai\n\nMeri himmat mera to hausla dekh\nKisi gham ka koi maatam nahi hai\n\nKhafa hai yun ameer-e-shehr mujh se\nYeh sar kyun us ke aage kham nahi hai\n\nBanaaya hai use mahboob jab se\nMere hisse mein koi gham nahi hai\n\nAbhi se ruk gaye nashtar lagaana\nAbhi to aankh bhi parnam nahi hai\n\nSambhal kar zakhm to apne dikhaana\nKisi ke haath mein marham nahi hai\n\nWoh manzil ko na paaye ga kabhi bhi\nIraada jis ka mustahkam nahi hai\n\nKabhi to paas aakar dekh lena\nTere bin Saani mein dam kham nahi hai"
      },
      {
        "id": "ghazal_89",
        "title": "Khuloos o wafa aur chahat agar ho",
        "content": "Khuloos o wafa aur chahat agar ho\nBadal jaayein haalaat himmat agar ho\n\nHon lashkar ke lashkar adu chaahe phir bhi\nHumein jeet jaayein ge millat agar ho\n\nKaee tajor hon ge qadmon mein tere\nAna se takabbur se nafrat agar ho\n\nDua rad ho teri yeh mumkin nahi hai\nIbaadat bhi teri ibaadat agar ho\n\nRahein ge darinde charinde bhi mil kar\nUmar jaisi logo khilaafat agar ho\n\nUse boye jannat mile gi na hargiz\nKe jis ke bhi dil mein kadoorat agar ho\n\nKabhi aadmiyat se bhatke na koi\nAmal mein Muhammad ki seerat agar ho\n\nPalat aaye chaalis gharon se bhi seeri\nSahaaba ke jaisi mohabbat agar ho\n\nPighal jaaye patthar yeh mumkin hai Saani\nJo eemaan mein tere haraarat agar ho"
      },
      {
        "id": "ghazal_90",
        "title": "Na poochh mujh ko kya mila mazaq hi mazaq mein",
        "content": "Na poochh mujh ko kya mila mazaq hi mazaq mein\nGhamon se aashna hua mazaq hi mazaq mein\n\nHaseen sunehre khwab saare choor choor ho gaye\nKisi ne jab jaga diya mazaq hi mazaq mein\n\nBahut udaas lag rahe ho in dino to tum miyaan\nKisi ne gham diya hai kya mazaq hi mazaq mein\n\nNa aankhon ko qaraar hai na dil ko hi sukoon hai\nYeh kaisa rog lag gaya mazaq hi mazaq mein\n\nSamajh mein baat aa gayi ke dil lagi hai kya bala\nKoi bana koi mita mazaq hi mazaq mein\n\nKisi ke dil ko todna bahut bada gunaah hai\nWoh yeh gunaah kar raha mazaq hi mazaq mein\n\nSafar-e-hayaat ka bahut hai Saani qeemati kahin\nGuzar na jaaye dekhna mazaq hi mazaq mein"
      },
      {
        "id": "ghazal_91",
        "title": "Jo idhar haal hai woh udhar bhi to ho",
        "content": "Jo idhar haal hai woh udhar bhi to ho\nMeri chahat ki us ko khabar bhi to ho\n\nSirf baatein banaane se kya faida\nTujh mein dil jeetne ka hunar bhi to ho\n\nKaise tanha koi muskuraye bhala\nDilruba, hum nawa, hum safar bhi to ho\n\nJis ki khaatir lutaun main jaan o jigar\nKoi aisa yahan mutabar bhi to ho\n\nDam nikal jaaye na tere beemaar ka\nEk nazar aye Maseeha idhar bhi to ho\n\nGar hai khwahish ke bulbul ka naghma sunoon\nTere angan mein Saani shajar bhi to ho"
      },
      {
        "id": "ghazal_92",
        "title": "Mere jazbaat zinda hain abhi armaan baaki hai",
        "content": "Mere jazbaat zinda hain abhi armaan baaki hai\nTere kooche se kyun jaaun main jab tak jaan baaki hai\n\nKhabar kis ko hai kab logo yahan manzar badal jaaye\nAbhi maujon ke dil mein hashr ka toofaan baaki hai\n\nNafas mere zara thehro, zara sa sabr to rakho\nKe unke aane ka dil mein abhi imkaan baaki hai\n\nWoh harjaayi hai phir bhi kyun use to yaad karta hai\nAbhi kya aur koi gham dil-e-nadaan baaki hai\n\nNahi hai saath to mere haqeeqat hai yahi lekin\nTeri yaadon ka dil ki mez par guldaan baaki hai\n\nJo sachaayi ki khaatir jaan bhi de deta hai apni\nAbhi duniya mein aisa bhi koi insaan baaki hai\n\nZamaane ke dilaase ki mujhe haajat nahi Saani\nKhuda ka shukr hai lab par abhi muskaan baaki hai"
      },
      {
        "id": "ghazal_93",
        "title": "Rahe gi hamesha hi rifat watan ki",
        "content": "Rahe gi hamesha hi rifat watan ki\nAgar tum rakho ge mohabbat watan ki\n\nWoh zinda hamesha dilon mein rahe ga\nKe paayi hai jis ne shahaadat watan ki\n\nSikhaata hai insaan ko har ek mazhab\nIbaadat hai karna hifaazat watan ki\n\nBhala kar taassub chalo sochte hain\nMitaaye kis tarah se adaawat watan ki\n\nKahin doob jaaye woh paani mein ja kar\nNa ho jis ke dil mein mohabbat watan ki\n\nLagaana gale saaf dil se adu ko\nRahi hai puraani riwaayat watan ki\n\nSunaao ghazal bhaayi chaare ki Saani\nYahi hai abhi to zaroorat watan ki"
      },
      {
        "id": "ghazal_94",
        "title": "Na bhoolo ge shaheedon ki shahaadat ko qasam khao",
        "content": "Na bhoolo ge shaheedon ki shahaadat ko qasam khao\nHamesha yaad rakhoge fazeelat ko qasam khao\n\nPanapne tum na doge yaar nafrat ko qasam khao\nMitaaoge zamaane se adaawat ko qasam khao\n\nKabhi sone ki chidiya thi yeh apna mulk Hindustan\nWahi chidiya banaani hai yeh Bharat ko qasam khao\n\nMitaana hai mitaana hai mitaana hai mitaana hai\nYeh pyaare desh Hindustan se nafrat ko qasam khao\n\nHamaara bhi tumhaara bhi tiranga shaan hai sab ki\nTirange ki na jhukne den ge rifat ko qasam khao\n\nWatan ke waaste phaansi bhi chadh jaaoge tum Saani\nNa doge aanch aane iski azmat ko qasam khao"
      },
      {
        "id": "ghazal_95",
        "title": "Kaise aslaaf ka raasta chhod dein",
        "content": "Kaise aslaaf ka raasta chhod dein\nLog kehte hain ke hum wafa chhod dein\n\nPhir zaroorat padi roshni ki yahan\nPhir charaagh-e-mohabbat jala chhod dein\n\nWoh girein ge bulandi se meri tarah\nUn se keh do ana ka nasha chhod dein\n\nSach to sach hai kabhi jhoot hota nahi\nHum bhale dekhna aaina chhod dein\n\nPhir se duniya deewani mohabbat ki ho\nDil ka darwaaza gar hum khula chhod dein\n\nYeh naye daur ka hai naya qaafila\nAap Saani zara raasta chhod dein"
      },
      {
        "id": "ghazal_96",
        "title": "Yeh maanoge ek din kaha dekh lena",
        "content": "Yeh maanoge ek din kaha dekh lena\nWafa mein mile ga dagha dekh lena\n\nAbhi jis ko to ne bithaaya hai sar pe\nWahi kaat le ga gala dekh lena\n\nHimaayat karoge jo tum zaalimon ki\nTumhaara bhi hoga bura dekh lena\n\nKaroge abhi se jo zid is ki poori\nBigad jaaye ga laadla dekh lena\n\nFalak se main taare le aaunga ek din\nRahi aap ki gar dua dekh lena"
      },
      {
        "id": "ghazal_97",
        "title": "Ab siwa maut ke koi chaara nahi",
        "content": "Ab siwa maut ke koi chaara nahi\nUn ke bin ek pal bhi guzaara nahi\n\nRooth kar woh mujhe be-sada kar gaye\nPhir yeh kehte hain mujh ko pukaara nahi\n\nTeri saazish thi yeh jo jala aashiyaan\nWarna koi bhi dushman hamaara nahi\n\nTere bache na den ge sahaara tujhe\nTu bhi maan baap ka gar sahaara nahi\n\nAisi kashti ka Saani musafir hoon main\nDoor tak jis ka koi kinaara nahi"
      },
      {
        "id": "ghazal_98",
        "title": "Zindagaani ka bhi mausam suhaana hua",
        "content": "Zindagaani ka bhi mausam suhaana hua\nDosto! Ghar mere is ka aana hua\n\nBadle badal se hain dost mere sabhi\nJab se ghurabat ka ghar mein thikaana hua\n\nEid ka chaand tera bahut shukriya\nIs ki deedar ka ek bahaana hua\n\nUmar bhar khush rakha hum ne maan ko magar\nDoodh ka qarz hum se ada na hua\n\nAaj Saani mujhe phir woh yaad aa gaya\nJis ko bhule hue ek zamaana hua"
      },
      {
        "id": "ghazal_99",
        "title": "Kisi ke ghar ke liye aur kisi ki jaan ke liye",
        "content": "Kisi ke ghar ke liye aur kisi ki jaan ke liye\nKhuda se maang rahe hain dua jahaan ke liye\n\nTujhe agar hai zaroorat to le ke ja sooraj\nMujhe to kaafi hai jugnu mere makaan ke liye\n\nAkele mein meri tabiyat yeh mujh se kehti hai\nKoi ghazal to kaho meri jaan-e-jaan ke liye\n\nAbubakr, Ali, Usman, Umar ke jaise phir\nAmeer chaahiye duniya ko kaarvaan ke liye\n\nZabaan di hai Khuda ne Khuda ki bole gi\nZabaan meri nahi ghair ke bayaan ke liye"
      },
      {
        "id": "ghazal_100",
        "title": "Dosto shikwe gile ko bhool jaayein Eid mein",
        "content": "(Ghazal Eid)\n\nDosto shikwe gile ko bhool jaayein Eid mein\nAao mil kar jashn hum aisa manaayein Eid mein\n\nKaun hai apna paraya bhool jaana hai hamein\nDushmanon ko bhi gale apne lagayein Eid mein\n\nZindagi hai chaar din jab dushmani phir kis liye\nKyun na dushmanon ko bhi apne ghar bulaayein Eid mein\n\nHum agar chaahein ke khushiyaan hum ko dobaala mile\nTo kisi muflis ke bacche ko hansaayein Eid mein\n\nBhaayi chaare se yeh apna mulk ho aaraasta\nAao hum sab Rab se maangein yeh duaaein Eid mein\n\nRab ki yeh marzi hai Saani hum jo hain pardes mein\nKaun chaahe dil se ke hum ghar na aayein Eid mein"
      },
      {
        "id": "ghazal_101",
        "title": "Tamaasha dekhne waalo tumhein is ki khabar kya hai",
        "content": "Tamaasha dekhne waalo tumhein is ki khabar kya hai\nJala jis ka makaan is ke hua dil pe asar kya hai\n\nTeri yaadon ka uthta hai dhuaan dil se mere hamdam\nKabhi tu bhi to aa kar dekh mera haal-e-jigar kya hai\n\nAgar woh dekh le hans kar to sab deewane ho jaayein\nMiyaan is ki nigaahon mein Khuda jaane asar kya hai\n\nIraada neek ho jis ka to manzil mil hi jaaye gi\nMusafir ke bhala aage yeh darya ka safar kya hai\n\nSataaye jo ghareebon ko rulaaye jo yateemon ko\nAgar zaalim nahi to phir bataayein woh bashar kya hai\n\nDuaao ko mere Maula rasaayi kyun nahi milti\nKe is naacheez Saani ki ibaadat mein kasar kya hai"
      },
      {
        "id": "ghazal_102",
        "title": "Yaar hum se kya hamaare kho gaye",
        "content": "Yaar hum se kya hamaare kho gaye\nKhoobsurat sab nazaare kho gaye\n\nAatish-e-nafrat ki zad mein dosto\nMaaon ke pyaare dilaare kho gaye\n\nKis tarah se woh guzaare zindagi\nJis dukhi maan ke sahaare kho gaye\n\nJee rahe hain aap ke bin aise hum\nJaise kashti se kinaare kho gaye\n\nWaqt ne Saani dikhaaya yeh asar\nAaj hum se hi hamaare kho gaye"
      },
      {
        "id": "ghazal_103",
        "title": "Aaina tu hamein mat dikhaana kabhi",
        "content": "Aaina tu hamein mat dikhaana kabhi\nSach ko seekha nahi hai chhupaana kabhi\n\nGhar tera bhi jala sakti hai aag to\nGhar kisi ghair ka mat jalaana kabhi\n\nBe-basi saailon ki jo chehre pe hai\nBhoole se bhi hansi mat udaana kabhi\n\nAb palat kar bhi woh dekhta bhi nahi\nMera shaana tha jis ka thikaana kabhi\n\nTum ko hogi yaqeenan khushi ba-Khuda\nApne maan baap ka sar dabaana kabhi\n\nAaj nafrat hai jin ko mere naam se\nGaate the woh mera hi taraana kabhi\n\nZakhm yaadon ke Saani ubhar aate hain\nPadhta hoon jab koi khat puraana kabhi"
      },
      {
        "id": "ghazal_104",
        "title": "Woh jab se mere paas aane lage hain",
        "content": "Woh jab se mere paas aane lage hain\nJahaan waale toofaan uthaane lage hain\n\nMili hai jo kursi hukoomat ki un ko\nIshaaron pe sab ko nachaane lage hain\n\nKhuda jaane anjaam kya ho gulon ka\nChaman baaghbaan khud jalaane lage hain\n\nJo sapne dikhaate the achhe dinon ke\nWahi meri neendein udaane lage hain\n\nBhala ghar se kaise na jaaye gi barkat\nSawaali ko dar se bhagaane lage hain\n\nMain mashhoor Saani hua ja raha hoon\nGhazal meri sab gungunaane lage hain"
      },
      {
        "id": "ghazal_105",
        "title": "Jise nazar mein jigar mein basa ke rakhte hain",
        "content": "Jise nazar mein jigar mein basa ke rakhte hain\nUsi se apni mohabbat chhupa ke rakhte hain\n\nHar ek raaz jo dil mein chhupa ke rakhte hain\nTamaam rishton ko apne bacha ke rakhte hain\n\nBasaat kya hai andheron ki jo idhar thehrein\nCharaagh ho ke na ho dil jala ke rakhte hain\n\nHamein bhula de zamaana yeh ghair mumkin hai\nHunar zamaane mein apni ada ke rakhte hain\n\nUnhein kisi ka kahaan gham dikhaayi deta hai\nAnaniyat ka jo chashma laga ke rakhte hain\n\nGale lagaati hain un ko hi manzilein Saani\nJo log hausla apna bana ke rakhte hain"
      },
      {
        "id": "ghazal_106",
        "title": "Yeh mere paas aye logo zara sa kya hua paisa",
        "content": "Yeh mere paas aye logo zara sa kya hua paisa\nMain kab khulta tha duniya ko mera khulne laga paisa\n\nHamaari dosti mein faasla aata nahi lekin\nHamaare aur un ke darmiyaan bas aa gaya paisa\n\nAkele woh samajhta hai yahan apne ko turam khan\nKahin se mil gaya jis ko miyaan thoda ghana paisa\n\nKarodhon ke jo maalik hain yahan woh bhi nahi jeete\nKisi ko kab bachaata hai kisi insaan ka paisa\n\nBakheelon ke to honthon par naza ke waqt aye Saani\nYahi kalmaat hote hain mera paisa mera paisa"
      },
      {
        "id": "ghazal_107",
        "title": "Ban ke mausam bahaar aaye ho",
        "content": "Ban ke mausam bahaar aaye ho\nSaath apne khushi bhi laaye ho\n\nJaan le lo ge kya sanam bolo\nKis liye baithe sar jhukaaye ho\n\nChhod do mera imtehaan lena\nMaat kitni dafaa to khaaye ho\n\nKal ka anjaam soch lena tum\nAaj mujh ko jo yun rulaaye ho\n\nBa-khabar tum nahi zamaane se\nIs liye be-nakaab aaye ho\n\nAaj mil hi gaya sukoon dil ko\nTum jo hans kar gale lagaaye ho\n\nDhoondte ho wafa yahan Saani\nDoosre kya jahaan se aaye ho"
      },
      {
        "id": "ghazal_108",
        "title": "Ishq karne waalon mein faasla nahi hota",
        "content": "Ishq karne waalon mein faasla nahi hota\nTan juda to hota hai man juda nahi hota\n\nHum agar samajh jaate waqt ki nazaakat ko\nRehzanon ke haathon mein qaafila nahi hota\n\nDoosron pe jo aksar ungliyaan uthaata hai\nAadmi to woh khud bhi paarsa nahi hota\n\nToot kar agar logo aadmi bikhar jaaye\nPhir to umar bhar paida hausla nahi hota\n\nMaan ki jab dua le kar ghar se main nikalta hoon\nRaaste mein phir koi haadsa nahi hota\n\nDosti zara Saani aap soch kar keeje\nKaun kab badal jaaye kuchh pata nahi hota"
      },
      {
        "id": "ghazal_109",
        "title": "Tareekiyon ko yun bhi mitaana pada mujhe",
        "content": "Tareekiyon ko yun bhi mitaana pada mujhe\nRaah-e-wafa mein dil ko jalaana pada mujhe\n\nYun hi nahi chaman mein aayi bahaar hai\nPehle lahu se gul ko khilaana pada mujhe\n\nRunaaiyon ne shehr ki roka bahut magar\nWaade pe tere laut aana pada mujhe\n\nWoh kya gaya ke saari khushi saath le gaya\nAakhir ghamon ko apna banaana pada mujhe\n\nQeemat na poochhiye ke mohabbat ki kya rahi\nKhud ko mita ke mol chukaana pada mujhe\n\nDekha kya raqeeb ki baahon mein jab use\nNaam-e-wafa ko dil se mitaana pada mujhe\n\nSaani charaagh tab kahin ja kar ke yeh jala\nPehle to ghar hi apna jalaana pada mujhe"
      },
      {
        "id": "ghazal_110",
        "title": "Mujh ko chahat mein kya hua teri",
        "content": "Mujh ko chahat mein kya hua teri\nAb jafa bhi lage wafa teri\n\nBujh gaya hoon to kya khata teri\nYeh to fitrat hai aye hawa teri\n\nZikr jab bhi hua jafaon ka\nYaad aati rahi wafa teri\n\nAb kisi aur ko lubhaana to\nHum ne to dekh li ada teri\n\nNeem jaan ho gaye teri khaatir\nAur chahat hai kya bata teri\n\nLog dil ko dukha ke hanste hain\nYahi duniya hai kya Khuda teri\n\nQatl to ne kiya bharose ka\nKis qalam se likhoon saza teri\n\nTujh mein Saani ananiyat kyun hai\nJaavedaan jaan hai kya bata teri"
      },
      {
        "id": "ghazal_111",
        "title": "Khud ko itna bhi mat uchhaala kar",
        "content": "Khud ko itna bhi mat uchhaala kar\nQad mila hai to qad sambhaala kar\n\nTujh ko manzil ki hai agar chahat\nRaasta khud naya nikaala kar\n\nSaaf tauba se bhi na ho paaye\nDil ko itna bhi tu na kaala kar\n\nKuchh nahi nafraton se haasil hai\nPyaar hi pyaar dil mein paala kar\n\nJaan jaaye to jaane de Saani\nHaq ka har dam hi bol baala kar"
      },
      {
        "id": "ghazal_112",
        "title": "Sochiye ga zara yeh Khuda ke liye",
        "content": "Sochiye ga zara yeh Khuda ke liye\nZindagi kya mili hai khata ke liye\n\nAb mujhe gham mile ya khushi dosto\nZindagi waqf ki hai wafa ke liye\n\nMujh ko paagal zamaana samajhta raha\nMain phira kobko dilruba ke liye\n\nHar museebat meri door hoti gayi\nHaath jaise uthaaye dua ke liye\n\nWoh to mar ke bhi duniya mein zinda raha\nJaan di jis ne Saani Khuda ke liye"
      },
      {
        "id": "ghazal_113",
        "title": "Jahaan tere liye hai na tu jahaan ke liye",
        "content": "Jahaan tere liye hai na tu jahaan ke liye\nKhuda ne bheja hai insaan ko imtehaan ke liye\n\nMujhe bhi shauq se sooli pe tum chadha dena\nZabaan khule gi magar meri haq bayaan ke liye\n\nMain un ko daastaan apni sunaane baith gaya\nMagar woh aaye the khud apni daastaan ke liye\n\nKhudara aur mera imtehaan mat lena\nTaras raha hoon main barson se teri haan ke liye\n\nYahan to jaise bhi katni thi kat gayi Saani\nRakha hai aap ne saamaan bhi kuchh wahan ke liye"
      },
      {
        "id": "ghazal_114",
        "title": "Hujre ke paas hai na woh mimbar ke aas paas",
        "content": "Hujre ke paas hai na woh mimbar ke aas paas\nWaaiz ko hum ne dekha hai saaghar ke aas paas\n\nAankhon mein ashk aa gaye jab hum ne yeh suna\nBaithe hue hain log sitamgar ke aas paas\n\nIs ko dara raha hai tu rehta hai jis ka dil\nWaliyon buzurgon aur qalandar ke aas paas\n\nPaani ki ek boond mayassar na ho saki\nJeene ko jee rahe hain samundar ke aas paas\n\nHikmat hai kya Khuda ki kisi ko nahi khabar\nPaala hai but shikan ko bhi Aazar ke aas paas\n\nChain o sukoon dil ko mila hai bahut Khuda\nAaya hai jab se Saani tere dar ke aas paas"
      },
      {
        "id": "ghazal_115",
        "title": "Khuda ke saamne ek din sabhi ka faisla hoga",
        "content": "Khuda ke saamne ek din sabhi ka faisla hoga\nWahan badla mile ga sab ko jis ne jo kiya hoga\n\nJala kar ghar ghareebon ka jo tum utarte phirte ho\nKabhi socha Khuda ke saamne anjaam kya hoga\n\nSafar ki mushkilon se tum kabhi waapas nahi hona\nChalo ge aur aage to koi rasta naya hoga\n\nWafa ka main hoon shehdaayi wafa ko aam kar dunga\nKisi mehboob se koi nahi hargiz juda hoga\n\nAdu ki main shikaayat kya karoon tum hi kaho Saani\nLaga hai peeth par khanjar koi apna raha hoga"
      },
      {
        "id": "ghazal_116",
        "title": "Rukh apna pheir ke mujh se jo ja raha hai ab",
        "content": "Rukh apna pheir ke mujh se jo ja raha hai ab\nNazar mein laake nazar se gira raha hai ab\n\nHamaare daur mein poochho na ishq ki haalat\nHamaare daur mein fitna bata raha hai ab\n\nKhuda hi jaane ke kya hai iraada qaatil ka\nMera maseeha woh khud ko bata raha hai ab\n\nFareb deta tha auron ko jo zamaane mein\nFareb kha ke zamaane se ja raha hai ab\n\nKhilaaf mere raqeebon ne kardiya us ko\nWoh mere dil ko musalsal dukha raha hai ab\n\nBayaaz Mir ko Saani ne kiya padha logo\nZameen-e-Mir mein ghazlein suna raha hai ab"
      },
      {
        "id": "ghazal_117",
        "title": "Tujh se main dar jaaun kaahay ko",
        "content": "Tujh se main dar jaaun kaahay ko\nJeete jee mar jaaun kaahay ko\n\nMera Rab to hai dil mein mere\nDhoondne baahar jaaun kaahay ko\n\nMere haq mein jab woh chaand nahi\nChhat ke oopar jaaun kaahay ko\n\nMera muhaafiz jab hai saath mere\nLe ke lashkar jaaun kaahay ko\n\nMain hoon bhikaari ek tere dar ka\nPhir main dar dar jaaun kaahay ko\n\nJin ko rishte ka ehsaas nahi\nUn ke main ghar jaaun kaahay ko"
      },
      {
        "id": "ghazal_118",
        "title": "Daur-e-haazir mein aisi khata kis liye",
        "content": "Daur-e-haazir mein aisi khata kis liye\nMaangte ho wafa ka sila kis liye\n\nJo na karna tha woh hi kiya kis liye\nBeech kar kha gaye tum ana kis liye\n\nJaam bhar bhar ke kal tak pilaate rahe\nAb mujhe keh rahe ho bura kis liye\n\nDekh kar roshni hum ghareebon ke ghar\nDil miyaan aap ka jal giya kis liye\n\nJab zamaane se ladne ki himmat nahi\nTum hue ishq se aashna kis liye\n\nMain to kehta tha bachna ameeron se tum\nAaj dil tootne ka gila kis liye\n\nUn dinon kya the tum yaad Saani ko hai\nIn dinon bante ho paarsa kis liye"
      },
      {
        "id": "ghazal_119",
        "title": "Kya ajab shay yeh pyaar hai sahib",
        "content": "Kya ajab shay yeh pyaar hai sahib\nNaam ki bas bahaar hai sahib\n\nAb to duniya usi ki sunti hai\nJo yahan maaldaar hai sahib\n\nLoot kar woh zaroor aaye ga\nToote dil ki pukaar hai sahib\n\nLams se qabl sochna hoga\nSaath gul ke to khaar hai sahib\n\nAb dikhaane lage wahi aankhein\nJin pe mera udhaar hai sahib\n\nAman qaaim to ho nahi sakta\nDil mein jab tak daraar hai sahib\n\nDaal de ga kabhi halaakat mein\nYeh jo main ka khumaar hai sahib"
      },
      {
        "id": "ghazal_120",
        "title": "Rote hue ko yaar hansaana, yeh Islam sikhaata hai",
        "content": "Rote hue ko yaar hansaana, yeh Islam sikhaata hai\nBhatke hue ko raah dikhaana, yeh Islam sikhaata hai\n\nJin shaakhon pe nafrat dekho yaaro aisi shaakhon ko\nKaat ke un ko aag lagaana, yeh Islam sikhaata hai\n\nJo hai dushman mazloomon ka aur sitamgar insaan ka\nIs ko mitaane mein mit jaana, yeh Islam sikhaata hai\n\nKoi na chhota aur bada hai sab hain Allah ke bande\nSab se dil se haath milaana, yeh Islam sikhaata hai\n\nJaati hai to jaaye apni, jaan bachaana auron ki\nKhud se pehle paani pilaana, yeh Islam sikhaata hai\n\nRaah mein gar ho kaanta patthar nazrein bacha kar mat jaana\nPehle ruk ke us ko hataana, yeh Islam sikhaata hai"
      },
      {
        "id": "ghazal_121",
        "title": "Charaagh-e-mohabbat yun jalne ka na hai",
        "content": "Charaagh-e-mohabbat yun jalne ka na hai\nKe jab tak tera dil badalne ka na hai\n\nSahaara de apne deewane ko aa ke\nKisi aur se yeh sambhalne ka na hai\n\nTo jab tak kare ga na iqraar sun le\nDeewana tere dar se talne ka na hai\n\nHum hi hain jo nakhre uthaate hain tere\nKisi aur ke paas chalne ka na hai\n\nTalaashi lo ghar ki bade, shauq se tum\nKoi bomb ya khanjar nikalne ka na hai\n\nKhuda ko tu mehboob tab tak na hoga\nTakabbur ko jab tak kuchalne ka na hai\n\nNayi nasl ki chaahtein bhi nayi hain\nKhilonon se ab yeh behalne ka na hai\n\nKhuda ki inaayat hai mujh naatawaan pe\nSitam se yeh Saani dahalne ka na hai"
      },
      {
        "id": "ghazal_122",
        "title": "Bahut aasaan hai ghar ko jalaana",
        "content": "Bahut aasaan hai ghar ko jalaana\nBahut mushkil hai lekin ghar banaana\n\nChalein ge chaandni shab mein tahlne\nMere humraaz hamdam aap aana\n\nBahut mehnga pade ga tum ko ek din\nKisi majboor ke dil ko dukhaana\n\nWafa hargiz na karna meri maano\nDikhawe ka hai yeh aalam suhaana\n\nAmeer-e-shehr ek jaahil bana hai\nHunar Saani sambhal kar tum dikhaana"
      },
      {
        "id": "ghazal_123",
        "title": "Main yahan dhoondta hi raha aur kuchh",
        "content": "Main yahan dhoondta hi raha aur kuchh\nTha muqaddar mein lekin likha aur kuchh\n\nAa gaya bhaayi jab ghair ki baat mein\nHoga kya is se badh kar bura aur kuchh\n\nAap ko jaana hai jaaiye bazm se\nMujh ko to hai abhi dekhna aur kuchh\n\nDe raha hai tasalli maseeha mujhe\nKeh raha hai magar aaina aur kuchh\n\nIs liye faasla darmiyaan ho gaya\nMain ne bola tha kuchh sun liya aur kuchh\n\nDil jigar jism jaan ishq mein de diye\nTha taqaaza magar ishq ka aur kuchh\n\nZindagi aa gayi aakhri mod pe\nChhod Saani yahan sochna aur kuchh"
      },
      {
        "id": "ghazal_124",
        "title": "Hamaari tarah wafa tum bhi kar sakoge kya",
        "content": "Hamaari tarah wafa tum bhi kar sakoge kya\nBhanwar mein ishq ke bolo utar sakoge kya\n\nYeh ishq ishq hai koi hansi mazaak nahi\nYeh raah kaanton bhari hai guzar sakoge kya\n\nAmeer-e-shehr se tera hai khoon ka rishta\nGhareeb khaane mein mere thehar sakoge kya\n\nHamein sataaoge tadpaaoge rulaaoge\nAmeer-e-shehr ho tum aur kar sakoge kya\n\nBadan ke zakhm sabhi mere bhar to doge tum\nTabeebo zakhm-e-jigar mera bhar sakoge kya\n\nKhuda ne bakhshi mujh ko udaan hai Saani\nParon ko mere bhala tum katar sakoge kya"
      },
      {
        "id": "ghazal_126",
        "title": "Tera deewana bhala aur kidhar jaaye ga",
        "content": "Tera deewana bhala aur kidhar jaaye ga\nChhod ke dar ko tere kaun se dar jaaye ga\n\nKoi naqqaad agar naape paimaane par\nJitna shiraaza hai lafzon ka bikhar jaaye ga\n\nKal woh roye ga mujhe chhod ke jaane waala\nJab raqeebon ki nigaahon se utar jaaye ga\n\nApne aangan ka shajar kaatne waalo socho\nShaam ko lota parinda to kidhar jaaye ga\n\nJis ke kehne pe jahaan bhar se baghaawat kar li\nKya khabar thi ke zamaane se woh dar jaaye ga\n\nApne imaan pe mazbooti se rehna Saani\nFitna toofaan sa hota hai guzar jaaye ga"
      },
      {
        "id": "ghazal_126",
        "title": "Khumaar is aankh ki teekhi sharaab ka na gaya",
        "content": "Khumaar is aankh ki teekhi sharaab ka na gaya\nMere khayaal se chehra woh chaand sa na gaya\n\nTumhaare pyaar ne pairon mein baandh di bedi\nMain ja raha tha yahan se magar chala na gaya\n\nTamaam umar bhatakta raha talaash mein par\nTere nagar ke liye koi raasta na gaya\n\nMain is liye chala aaya teri mehfil se\nZabaan-e-ghair se charcha tera suna na gaya\n\nSaza mili hai hamein aise dil dukhaane ki\nKisi pe hans liye itna ke phir hansa na gaya\n\nMizaaj milta bhi un se to kis tarah Saani\nWafa parast tha main be-wafa bana na gaya"
      },
      {
        "id": "ghazal_127",
        "title": "Tum jo tanhaayi mein aa baithe ho",
        "content": "Tum jo tanhaayi mein aa baithe ho\nKya koi rog laga baithe ho\n\nHusn ki tum ne jo paayi daulat\nSab ko deewana bana baithe ho\n\nKhud ko kehte ho bade daana tum\nDil magar apna ganwa baithe ho\n\nAb tamaashaayi bane gi duniya\nHaal nadaan ko suna baithe ho\n\nNabz bhi thamne lagi hai meri\nAur tum ho ke khafa baithe ho\n\nSaari duniya ko jalan hone lagi\nMere pehlu mein jo aa baithe ho\n\nGum hai seene se mera dil Saani\nKya kahein aap chhupa baithe ho"
      },
      {
        "id": "ghazal_128",
        "title": "Dil mein tha is ke aur na is ke jigar mein tha",
        "content": "Dil mein tha is ke aur na is ke jigar mein tha\nJo kuchh bhi tha kamaal woh is ki nazar mein tha\n\nManzar bayaan kaise karoon sochta hoon main\nSooraj ka ek gulaab sa tasht-e-sahar mein tha\n\nNaakaamiyon ka apni sabab ka pata chala\nDushman ka raazdaar to apne hi ghar mein tha\n\nAasaan tum samajhte ho aana yahan mera\nMaaloom tum ko kya hai ke kab se safar mein tha\n\nKaise chhupaata khud ko bata aye mere sanam\nApni wafa ka zikr har su nagar mein tha"
      },
      {
        "id": "ghazal_129",
        "title": "Soch kar yeh mera dil dahalne laga",
        "content": "Soch kar yeh mera dil dahalne laga\nRaasta kyun bhala woh badalne laga\n\nEk muddat se patthar bana jo raha\nIshq ki chot se woh pighalne laga\n\nJab tadap kar dua ek maan ne hai ki\nPhir to sehra bhi paani ubalne laga\n\nDushmanon mein mere khalbali mach gayi\nJab diya mera toofaan mein jalne laga\n\nTum nikal aao maazi se Saani kabhi\nShaam ka ab to sooraj bhi dhalne laga"
      },
      {
        "id": "ghazal_130",
        "title": "Fitrat nahi badalti hai insaan kya kare",
        "content": "Fitrat nahi badalti hai insaan kya kare\nJis ka dagha hai kaam woh kaise wafa kare\n\nSeene mein is ki aag lagi ko bujhaaye kaun\nKhushhaali dekh kar jo kisi ki jala kare\n\nSaail sabhi ke khair mein karta raha dua\nAllah do jahaan mein sab ka bhala kare\n\nHai yeh mere padosi ka mehboob mashghala\nDekhe kahin sharaara to us par hawa kare\n\nMain maangta hoon Rab se duaaein yeh subh o shaam\nAisa kabhi na ho ke woh tark-e-wafa kare\n\nSaani main iska kyun na karoon dil se ehtiraam\nBe-laus doosron ki jo khidmat kiya kare"
      },
      {
        "id": "ghazal_131",
        "title": "Dil mera saaz-e-mohabbat pe chehak leta hai",
        "content": "Dil mera saaz-e-mohabbat pe chehak leta hai\nTera deewana hai masti mein tharak leta hai\n\nMuflisi mulk se jaaye bhi to jaaye kaise\nHaq ghareebon ka yeh neta hi satak leta hai\n\nIs se badh kar ke ghalat haal-e-chaman kya hoga\nAabroo phool ki maali hi uchak leta hai\n\nYeh bhi haalaat se ek tarah baghaawat hi to hai\nJis ko maidaan mein hona tha dubak leta hai\n\nDard hota hai to ho jaata hai chehre se ayaan\nPhool jab shaakh pe khilta hai mahak leta hai\n\nDaastaan-e-gham-e-dil kis ko sunaaoon Saani\nJo bhi sunta hai wahi sun ke khisak leta hai"
      },
      {
        "id": "ghazal_132",
        "title": "Be-wafa ko ba-wafa kaahay kaho ho",
        "content": "Be-wafa ko ba-wafa kaahay kaho ho\nNa Khuda ko tum Khuda kaahay kaho ho\n\nTum to waaqif nahi is aadmi se\nIs ko achha ya bura kaahay kaho ho\n\nKar ke mujh se be-wafaayi jo gaya hai\nIs ko mera ab bhala kaahay kaho ho\n\nHosh mein aa re deewane hosh mein aa\nZulf-e-naagin ko ghata kaahay kaho ho\n\nSaahib-e-masnad ne yeh e’laan kiya hai\nTum gadhe ko bhi gadha kaahay kaho ho\n\nSab ka hai Hindustan sab ka rahe ga\nSirf apne baap ka kaahay kaho ho"
      },
      {
        "id": "ghazal_133",
        "title": "Tujh ko ruswa na karoon ga main yeh sar jaane tak",
        "content": "Tujh ko ruswa na karoon ga main yeh sar jaane tak\nMeri koshish yahi hogi mere mar jaane tak\n\nAaina aaina hai aaina sach bole ga\nSang maaro bhale is ko bikhar jaane tak\n\nMain tumhaara hoon tumhaara hi rahoon ga dilbar\nJaanch lena meri saanson ke thehar jaane tak\n\nAandhiyaan dekh mujhe tu na dara paaye ga\nMain teri raah mein hoon tere guzar jaane tak\n\nAasmaan pe hi nazar rehta hai is ka har dam\nAakhri par bhi parinde ka katar jaane tak\n\nAzm Saani ka bhi dekhe ga yeh darya maghroor\nKashti chhodoon ga na nirghe se abhar jaane tak"
      },
      {
        "id": "ghazal_134",
        "title": "Teri yaadon mein lipti hui tar hawa",
        "content": "Teri yaadon mein lipti hui tar hawa\nAati rehti hai mujh ko barabar hawa\n\nJhonpdi kya haweli bhi tak na sake\nGar badalne lage apne tewar hawa\n\nJab fazaaon mein pheli ho aaloodgi\nPhir mayassar kahaan se ho behtar hawa\n\nChal rahi itra itra ke us roz se\nJab se aayi hai un ko yeh chhoo kar hawa\n\nBhool jaaun use jab bhi socha kabhi\nIs ki yaadon ke le aayi lashkar hawa\n\nShukr hai azm mera salaamat raha\nYun to aayi daraane ko aksar hawa\n\nWoh bhi be-chain hai Saani tere baghair\nBas abhi guzri hai mujh se keh kar hawa"
      }
    ]
  },
  {
    "id": "section_qita",
    "heading": "Qita",
    "items": [
      {
        "id": "qita_1",
        "title": "Ehd-e-haazir ka aisa sukhanwar hai tu",
        "content": "Ehd-e-haazir ka aisa sukhanwar hai tu\nIs jahaan-e-sukhan mein tu faani nahi\n\nMir o Ghalib ka ek husn-e-badal\nTu hai Saani magar tera saani nahi\n\nTauheed Azhar Pooranvi"
      },
      {
        "id": "qita_2",
        "title": "Har ek sher, ghazal ko, har ek kahaani ko",
        "content": "Har ek sher, ghazal ko, har ek kahaani ko\nLikha hai jis se qalam ki usi rawaani ko\n\nMeri dua hai ke mehnat yeh unki rang laaye\nKhuda qubool kare yaaro aks-e-Saani ko\n\nSahib Khan Sagar"
      },
      {
        "id": "qita_3",
        "title": "Poora dil ka hua armaan yaaro",
        "content": "Poora dil ka hua armaan yaaro\nSaani ka aa gaya deewaan yaaro\n\nIs mein basi meri jaan yaaro\nSaani ka aa gaya deewaan yaaro\n\nUrdu ke lafzon se is ko sanwaara\nHindi ka bhi to liya hai sahaara\n\nDonon zabaan is ki shaan yaaro\nSaani ka aa gaya deewaan yaaro\n\nGhazlon mein iski ghazab ki rawaani\nHar sher mein hai mukammal kahaani\n\nIs ki yahi pehchaan yaaro\nSaani ka aa gaya deewaan yaaro\n\nUrdu adab ke woh ahl-e-nazar hain\nUstaad sahib to unke samar hain\n\nIlm o hunar ki hain khaan yaaro\nSaani ka aa gaya deewaan yaaro\n\nHua yeh jahaan mein jo mutabar hai\nDada Mazhar ki dua ka asar hai\n\nRab ne ata ki yeh shaan yaaro\nSaani ka aa gaya deewaan yaaro\n\nMehnat yeh Saani ki woh rang laayi\nDeta hai har koi dil se badhaayi\n\nPeechhe rahe kyun Imran yaaro\nSaani ka aa gaya Saani deewaan yaaro\n\nImran Dhampuri"
      }
    ]
  }
]